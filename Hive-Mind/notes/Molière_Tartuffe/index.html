<!doctype html><html lang=en><head><meta charset=utf-8><meta name=description content="subject:: magyar
 Fordította: Vas István
SZEMÉLYEK [[PERNELLE ASSZONY]] Orgon anyja
[[ORGON]] Elmira férje
[[ELMIRA]] Orgon felesége
[[DAMIS]] Orgon fia"><title>Molière_Tartuffe</title><meta name=viewport content="width=device-width,initial-scale=1"><link rel="shortcut icon" type=image/png href=https://adambacso.github.io/hive//icon.png><link href=https://adambacso.github.io/hive/styles.706bb6073ba85d26809f9096dae23a6b.min.css rel=stylesheet><link href=https://adambacso.github.io/hive/styles/_light_syntax.86a48a52faebeaaf42158b72922b1c90.min.css rel=stylesheet id=theme-link><script src=https://adambacso.github.io/hive/js/darkmode.77a15f8d65a8b78de51826853d4e14fa.min.js></script>
<script src=https://adambacso.github.io/hive/js/util.5e39932758f9ecaf45fd54506ed61416.min.js></script>
<link rel=stylesheet href=https://cdn.jsdelivr.net/npm/katex@0.15.1/dist/katex.min.css integrity=sha384-R4558gYOUz8mP9YWpZJjofhk+zx0AS11p36HnD2ZKj/6JR5z27gSSULCNHIRReVs crossorigin=anonymous><script defer src=https://cdn.jsdelivr.net/npm/katex@0.15.1/dist/katex.min.js integrity=sha384-z1fJDqw8ZApjGO3/unPWUPsIymfsJmyrDVWC8Tv/a1HeOtGmkwNd/7xUS0Xcnvsx crossorigin=anonymous></script>
<script defer src=https://cdn.jsdelivr.net/npm/katex@0.15.1/dist/contrib/auto-render.min.js integrity=sha384-+XBljXPPiv+OzfbB3cVmLHf4hdUFHlWNZN5spNQ7rmHTXpd7WvJum6fIACpNNfIR crossorigin=anonymous></script>
<script defer src=https://cdn.jsdelivr.net/npm/katex@0.16.2/dist/contrib/copy-tex.min.js integrity=sha384-ww/583aHhxWkz5DEVn6OKtNiIaLi2iBRNZXfJRiY1Ai7tnJ9UXpEsyvOITVpTl4A crossorigin=anonymous></script>
<script src=https://unpkg.com/@floating-ui/core@0.7.3></script>
<script src=https://unpkg.com/@floating-ui/dom@0.5.4></script>
<script src=https://adambacso.github.io/hive/js/popover.6da9b273c092cc16fc1aa904d71a2163.min.js></script>
<script src=https://adambacso.github.io/hive/js/code-title.b35124ad8db0ba37162b886afb711cbc.min.js></script>
<script src=https://adambacso.github.io/hive/js/clipboard.c20857734e53a3fb733b7443879efa61.min.js></script>
<script src=https://adambacso.github.io/hive/js/callouts.7723cac461d613d118ee8bb8216b9838.min.js></script>
<script>const SEARCH_ENABLED=!1,LATEX_ENABLED=!0,PRODUCTION=!0,BASE_URL="https://adambacso.github.io/hive/",fetchData=Promise.all([fetch("https://adambacso.github.io/hive/indices/linkIndex.613eee3b5684ff27b7d5bb21e57859d7.min.json").then(e=>e.json()).then(e=>({index:e.index,links:e.links})),fetch("https://adambacso.github.io/hive/indices/contentIndex.22f1f6f2ff0cdf14cab582343e2b2faa.min.json").then(e=>e.json())]).then(([{index:e,links:t},n])=>({index:e,links:t,content:n})),render=()=>{const e=new URL(BASE_URL),t=e.pathname,n=window.location.pathname,s=t==n;addCopyButtons(),addTitleToCodeBlocks(),addCollapsibleCallouts(),initPopover("https://adambacso.github.io/hive",!0);const o=document.getElementById("footer");if(o){const e=document.getElementById("graph-container");if(!e)return requestAnimationFrame(render);e.textContent="";const t=s&&!1;drawGraph("https://adambacso.github.io/hive",t,[{"/moc":"#4388cc"}],t?{centerForce:1,depth:-1,enableDrag:!0,enableLegend:!1,enableZoom:!0,fontSize:.5,linkDistance:1,opacityScale:3,repelForce:1,scale:1.4}:{centerForce:1,depth:1,enableDrag:!0,enableLegend:!1,enableZoom:!0,fontSize:.6,linkDistance:1,opacityScale:3,repelForce:2,scale:1.2})}var i=document.getElementsByClassName("mermaid");i.length>0&&import("https://unpkg.com/mermaid@9/dist/mermaid.esm.min.mjs").then(e=>{e.default.init()})},init=(e=document)=>{addCopyButtons(),addTitleToCodeBlocks(),renderMathInElement(e.body,{delimiters:[{left:"$$",right:"$$",display:!0},{left:"$",right:"$",display:!1}],macros:{'’':"'"},throwOnError:!1})}</script><script type=module>
    import { attachSPARouting } from "https:\/\/adambacso.github.io\/hive\/js\/router.9d4974281069e9ebb189f642ae1e3ca2.min.js"
    attachSPARouting(init, render)
  </script></head><script async src="https://www.googletagmanager.com/gtag/js?id=G-XYFD95KB4J"></script>
<script>var doNotTrack=!1;if(!doNotTrack){window.dataLayer=window.dataLayer||[];function gtag(){dataLayer.push(arguments)}gtag("js",new Date),gtag("config","G-XYFD95KB4J",{anonymize_ip:!1})}</script><body><div id=search-container><div id=search-space><input autocomplete=off id=search-bar name=search type=text aria-label=Search placeholder="Search for something..."><div id=results-container></div></div></div><script src=https://cdn.jsdelivr.net/npm/flexsearch@0.7.21/dist/flexsearch.bundle.js integrity="sha256-i3A0NZGkhsKjVMzFxv3ksk0DZh3aXqu0l49Bbh0MdjE=" crossorigin=anonymous defer></script>
<script defer src=https://adambacso.github.io/hive/js/full-text-search.51f0b1753e9b30839d053f8a98cc20d1.min.js></script><div class=singlePage><header><h1 id=page-title><a href=https://adambacso.github.io/hive/>HIVE</a></h1><div class=spacer></div><div id=search-icon><p>Search</p><svg tabindex="0" aria-labelledby="title desc" role="img" xmlns="http://www.w3.org/2000/svg" viewBox="0 0 19.9 19.7"><title id="title">Search Icon</title><desc id="desc">Icon to open search</desc><g class="search-path" fill="none"><path stroke-linecap="square" d="M18.5 18.3l-5.4-5.4"/><circle cx="8" cy="8" r="7"/></g></svg></div><div class=darkmode><input class=toggle id=darkmode-toggle type=checkbox tabindex=-1>
<label id=toggle-label-light for=darkmode-toggle tabindex=-1><svg xmlns="http://www.w3.org/2000/svg" xmlns:xlink="http://www.w3.org/1999/xlink" id="dayIcon" viewBox="0 0 35 35" style="enable-background:new 0 0 35 35"><title>Light Mode</title><path d="M6 17.5C6 16.672 5.328 16 4.5 16h-3C.672 16 0 16.672.0 17.5S.672 19 1.5 19h3C5.328 19 6 18.328 6 17.5zM7.5 26c-.414.0-.789.168-1.061.439l-2 2C4.168 28.711 4 29.086 4 29.5 4 30.328 4.671 31 5.5 31c.414.0.789-.168 1.06-.44l2-2C8.832 28.289 9 27.914 9 27.5 9 26.672 8.329 26 7.5 26zm10-20C18.329 6 19 5.328 19 4.5v-3C19 .672 18.329.0 17.5.0S16 .672 16 1.5v3C16 5.328 16.671 6 17.5 6zm10 3c.414.0.789-.168 1.06-.439l2-2C30.832 6.289 31 5.914 31 5.5 31 4.672 30.329 4 29.5 4c-.414.0-.789.168-1.061.44l-2 2C26.168 6.711 26 7.086 26 7.5 26 8.328 26.671 9 27.5 9zM6.439 8.561C6.711 8.832 7.086 9 7.5 9 8.328 9 9 8.328 9 7.5c0-.414-.168-.789-.439-1.061l-2-2C6.289 4.168 5.914 4 5.5 4 4.672 4 4 4.672 4 5.5c0 .414.168.789.439 1.06l2 2.001zM33.5 16h-3c-.828.0-1.5.672-1.5 1.5s.672 1.5 1.5 1.5h3c.828.0 1.5-.672 1.5-1.5S34.328 16 33.5 16zM28.561 26.439C28.289 26.168 27.914 26 27.5 26c-.828.0-1.5.672-1.5 1.5.0.414.168.789.439 1.06l2 2C28.711 30.832 29.086 31 29.5 31c.828.0 1.5-.672 1.5-1.5.0-.414-.168-.789-.439-1.061l-2-2zM17.5 29c-.829.0-1.5.672-1.5 1.5v3c0 .828.671 1.5 1.5 1.5s1.5-.672 1.5-1.5v-3C19 29.672 18.329 29 17.5 29zm0-22C11.71 7 7 11.71 7 17.5S11.71 28 17.5 28 28 23.29 28 17.5 23.29 7 17.5 7zm0 18c-4.136.0-7.5-3.364-7.5-7.5s3.364-7.5 7.5-7.5 7.5 3.364 7.5 7.5S21.636 25 17.5 25z"/></svg></label><label id=toggle-label-dark for=darkmode-toggle tabindex=-1><svg xmlns="http://www.w3.org/2000/svg" xmlns:xlink="http://www.w3.org/1999/xlink" id="nightIcon" viewBox="0 0 100 100" style="enable-background='new 0 0 100 100'"><title>Dark Mode</title><path d="M96.76 66.458c-.853-.852-2.15-1.064-3.23-.534-6.063 2.991-12.858 4.571-19.655 4.571C62.022 70.495 50.88 65.88 42.5 57.5 29.043 44.043 25.658 23.536 34.076 6.47c.532-1.08.318-2.379-.534-3.23-.851-.852-2.15-1.064-3.23-.534-4.918 2.427-9.375 5.619-13.246 9.491-9.447 9.447-14.65 22.008-14.65 35.369.0 13.36 5.203 25.921 14.65 35.368s22.008 14.65 35.368 14.65c13.361.0 25.921-5.203 35.369-14.65 3.872-3.871 7.064-8.328 9.491-13.246C97.826 68.608 97.611 67.309 96.76 66.458z"/></svg></label></div></header><article><h1>Molière_Tartuffe</h1><p class=meta>Last updated
Unknown
<a href=https://github.com/jackyzha0/quartz/tree/hugo/content/Hive%20Mind/notes/Moli%c3%a8re_Tartuffe.md rel=noopener>Edit Source</a></p><ul class=tags><li><a href=https://adambacso.github.io/hive/tags/tartuffe-source_material/>Tartuffe source material</a></li></ul><aside class=mainTOC><details><summary>Table of Contents</summary><nav id=TableOfContents><ol><li><a href=#első-jelenet>ELSŐ JELENET</a></li><li><a href=#második-jelenet>MÁSODIK JELENET</a></li><li><a href=#harmadik-jelenet>HARMADIK JELENET</a></li><li><a href=#negyedik-jelenet>NEGYEDIK JELENET</a></li><li><a href=#ötödik-jelenet>ÖTÖDIK JELENET</a></li></ol><ol><li><a href=#első-jelenet-1>ELSŐ JELENET</a></li><li><a href=#második-jelenet-1>MÁSODIK JELENET</a></li><li><a href=#harmadik-jelenet-1>HARMADIK JELENET</a></li><li><a href=#negyedik-jelenet-1>NEGYEDIK JELENET</a></li></ol><ol><li><a href=#első-jelenet-2>ELSŐ JELENET</a></li><li><a href=#második-jelenet-2>MÁSODIK JELENET</a></li><li><a href=#harmadik-jelenet-2>HARMADIK JELENET</a></li><li><a href=#negyedik-jelenet-2>NEGYEDIK JELENET</a></li><li><a href=#ötödik-jelenet-1>ÖTÖDIK JELENET</a></li><li><a href=#hatodik-jelenet>HATODIK JELENET</a></li><li><a href=#hetedik-jelenet>HETEDIK JELENET</a></li></ol><ol><li><a href=#első-jelenet-3>ELSŐ JELENET</a></li><li><a href=#második-jelenet-3>MÁSODIK JELENET</a></li><li><a href=#harmadik-jelenet-3>HARMADIK JELENET</a></li><li><a href=#negyedik-jelenet-3>NEGYEDIK JELENET</a></li><li><a href=#ötödik-jelenet-2>ÖTÖDIK JELENET</a></li><li><a href=#hatodik-jelenet-1>HATODIK JELENET</a></li><li><a href=#hetedik-jelenet-1>HETEDIK JELENET</a></li><li><a href=#nyolcadik-jelenet>NYOLCADIK JELENET</a></li></ol><ol><li><a href=#első-jelenet-4>ELSŐ JELENET</a></li><li><a href=#második-jelenet-4>MÁSODIK JELENET</a></li><li><a href=#harmadik-jelenet-4>HARMADIK JELENET</a></li><li><a href=#negyedik-jelenet-4>NEGYEDIK JELENET</a></li><li><a href=#ötödik-jelenet-3>ÖTÖDIK JELENET</a></li><li><a href=#hatodik-jelenet-2>HATODIK JELENET</a></li><li><a href=#hetedik-jelenet-2>HETEDIK JELENET</a></li></ol></nav></details></aside><blockquote><p>subject:: magyar</p></blockquote><p>Fordította: Vas István</p><a href=#személyek><h1 id=személyek><span class=hanchor arialabel=Anchor># </span>SZEMÉLYEK</h1></a><p><strong><a href=/hive/Hive-Mind/notes/PERNELLE-ASSZONY rel=noopener class=internal-link data-src=/hive/Hive-Mind/notes/PERNELLE-ASSZONY>PERNELLE ASSZONY</a></strong> Orgon anyja<br><strong><a href=/hive/Hive-Mind/notes/ORGON rel=noopener class=internal-link data-src=/hive/Hive-Mind/notes/ORGON>ORGON</a></strong> Elmira férje<br><strong><a href=/hive/Hive-Mind/notes/ELMIRA rel=noopener class=internal-link data-src=/hive/Hive-Mind/notes/ELMIRA>ELMIRA</a></strong> Orgon felesége<br><strong><a href=/hive/Hive-Mind/notes/DAMIS rel=noopener class=internal-link data-src=/hive/Hive-Mind/notes/DAMIS>DAMIS</a></strong> Orgon fia<br><strong><a href=/hive/Hive-Mind/notes/MARIANE rel=noopener class=internal-link data-src=/hive/Hive-Mind/notes/MARIANE>MARIANE</a></strong> Orgon lánya Valér szerelme<br><strong><a href=/hive/Hive-Mind/notes/VAL%C3%89R rel=noopener class=internal-link data-src=/hive/Hive-Mind/notes/VAL%C3%89R>VALÉR</a></strong> Mariane szerelme<br><strong><a href=/hive/Hive-Mind/notes/CL%C3%89ANTE rel=noopener class=internal-link data-src=/hive/Hive-Mind/notes/CL%C3%89ANTE>CLÉANTE</a></strong> Orgon sógora<br><strong><a href=/hive/Hive-Mind/notes/TARTUFFE rel=noopener class=internal-link data-src=/hive/Hive-Mind/notes/TARTUFFE>TARTUFFE</a></strong> álszent<br><strong><a href=/hive/Hive-Mind/notes/DORINE rel=noopener class=internal-link data-src=/hive/Hive-Mind/notes/DORINE>DORINE</a></strong> Mariane komornája<br><strong><a href=/hive/Hive-Mind/notes/LOJ%C3%81LIS-%C3%9AR rel=noopener class=internal-link data-src=/hive/Hive-Mind/notes/LOJ%C3%81LIS-%C3%9AR>LOJÁLIS ÚR</a></strong> törvényszolga<br><strong><a href=/hive/Hive-Mind/notes/REND%C5%90RHADNAGY rel=noopener class=internal-link data-src=/hive/Hive-Mind/notes/REND%C5%90RHADNAGY>RENDŐRHADNAGY</a></strong><br><strong><a href=/hive/Hive-Mind/notes/FLIPOTE rel=noopener class=internal-link data-src=/hive/Hive-Mind/notes/FLIPOTE>FLIPOTE</a></strong> Pernelle asszony szolgálója</p><p>Történik Párizsban, Orgon házában</p><hr><a href=#első-felvonás><h1 id=első-felvonás><span class=hanchor arialabel=Anchor># </span>ELSŐ FELVONÁS</h1></a><a href=#első-jelenet><h2 id=első-jelenet><span class=hanchor arialabel=Anchor># </span>ELSŐ JELENET</h2></a><p>_</p><p>Pernelle asszony és Flipote, szolgálója, Elmira, Mariane, Dorine, Damis és Cléante</p><p>_</p><p><strong>PERNELLE ASSZONY</strong><br>Gyerünk, Flipote, gyerünk, csak szabadulni tőlük!</p><p><strong>ELMIRA</strong><br>Már annyira siet, hogy követni se győzzük.</p><p><strong>PERNELLE ASSZONY</strong><br>Hagyd ezt, menyem, maradj, ne is kísérj tovább,<br>Nekem nem kellenek e ceremóniák.</p><p><strong>ELMIRA</strong><br>Nem teszünk egyebet, csak ami kötelesség.<br>De hova megy, anyám, miért ez a sietség?</p><p><strong>PERNELLE ASSZONY</strong><br>Mert ami itt folyik, már nem is nézhetem.<br>Törődtök is vele, hogy mi tetszik nekem!<br>Nincs ínyemre sehogy ez az itteni élet,<br>S úgyis csak falra hányt borsó, amit beszélek.<br>Itt szájas mindegyik, nektek semmi se szent,<br>Még egy cigánytanyán, ott is nagyobb a rend.</p><p><strong>DORINE</strong><br>Ha&mldr;</p><p><strong>PERNELLE ASSZONY</strong><br>Higgye el, szívem, hogy ez sehol se járja:<br>Még a komorna is pimasz és jár a szája,<br>Mindenbe beleszól és véleménye van.</p><p><strong>DAMIS</strong><br>De&mldr;</p><p><strong>PERNELLE ASSZONY</strong><br>Te egyszerűen ostoba vagy, fiam.<br>Ezt én, a nagyanyád mondom neked, s apádnak<br>Megmondtam százszor is, hogy milyen mákvirág vagy,<br>Minél nagyobb leszel, csak annál léhütőbb<br>S nem teszel egyebet, csak keseríted őt.</p><p><strong>MARIANE</strong><br>Azt hiszem&mldr;</p><p><strong>PERNELLE ASSZONY</strong><br>Istenem! A húga, az a jámbor!<br>Mint egy kis barika, olyan szelídnek látszol.<br>Lassú víz partot most - azt mondják, és tudom,<br>Titkon csúf dolgokat is művelsz, angyalom.</p><p><strong>ELMIRA</strong><br>Anyám&mldr;</p><p><strong>PERNELLE ASSZONY</strong><br>Kedves menyem, ne vedd zokon, de kérlek,<br>Merőben helytelen egész viselkedésed:<br>Neked kellene jó példát mutatnod itt,<br>Míg édesanyjuk élt, jobb dolguk volt nekik.<br>Lányom, te tékozolsz, s ezért nagyon haragszom,<br>Hogy éppúgy öltözöl, akár egy hercegasszony.<br>Ha másnak nem akar az asszony tetszeni,<br>Csak férjének - nem is kell ennyi dísz neki.</p><p><strong>CLÉANTE</strong><br>De mégis, asszonyom&mldr;</p><p><strong>PERNELLE ASSZONY</strong><br>Maga Elmira bátyja,<br>Tisztelem, szeretem magát, uram, de látja,<br>Lennék csak a fiam, Elmira ura - hát<br>A házamból bizony kitiltanám magát,<br>Mintsem szüntelenül hallgassam iszonyattal,<br>Hogy az életről ön miféle elveket vall.<br>Túl őszinte vagyok? Ez a természetem:
Az van a nyelvemen, ami a szívemen. ^c50ed8</p><p><strong>DAMIS</strong><br>Kedves Tartuffe ura boldog hát bizonyára&mldr;</p><p><strong>PERNELLE ASSZONY</strong><br>Az jó ember, lehet adni az ő szavára<br>És én nem tűrhetem - mert elönt a harag -,<br>Hogy megtámadják őt az ilyen szamarak.</p><p><strong>DAMIS</strong><br>Egy álszent törtető döntse el, mit hibáztam?<br>Eltűrjem zsarnoki, új hatalmát a házban,<br>S hogy szórakozni is csupán azzal lehet,<br>Amit ez a kegyes nagyúr megengedett?</p><p><strong>DORINE</strong><br>Mióta elveit itt hirdeti közöttünk,<br>Nem tehetünk olyat, hogy főbűnbe ne essünk.<br>Mindent bírál ez a buzgó erkölcsbíró. #bookmark</p><p><strong>PERNELLE ASSZONY</strong><br>És amit megbírál, az bírálnivaló.<br>Az ég felé vezet, rajongnotok kell érte,<br>S a fiam dolga, hogy ezt nálatok elérje.</p><p><strong>DAMIS</strong><br>Nem látja, nagyanyám, hogy nincs olyan apa,<br>Ki engem erre rákényszerít valaha?<br>Szívem ellen való, hogy másképpen beszéljek,<br>És bármit is csinál, engem elönt a méreg.<br>E lúdtalppal, tudom, össze nem férhetek<br>S előre látom a rossz fejleményeket.</p><p><strong>DORINE</strong><br>Hát annyi már igaz, én botrányt látok ebben,<br>Hogy nálunk urat játszik egy ismeretlen.<br>Nem volt cipője sem, mint koldus jött ide,<br>Öt dénárt ha megért egész öltözete,<br>De nálunk jól haladt, s most olyan gőz dagasztja,<br>Hogy mindent megítél s azt hiszi, ő a gazda.</p><p><strong>PERNELLE ASSZONY</strong><br>Úgy segítsen az ég, minden jobb volna itt,<br>Ha követnék az ő jámbor parancsait!</p><p><strong>DORINE</strong><br>Úgy látszik, asszonyom, hogy benne szentet lát már,<br>De lélegzete sem egyéb képmutatásnál.</p><p><strong>PERNELLE ASSZONY</strong><br>Látom, van nyelve!</p><p><strong>DORINE</strong><br>Jó kezes nélkül, bizony<br>A szolgájában és őbenne sem bizom.</p><p><strong>PERNELLE ASSZONY</strong><br>Azt magam sem tudom, az a Lőrinc miféle,<br>De jó ember az úr - én kezeskedem érte.<br>Rá maguk is csupán azért haragszanak,<br>Mert szemükbe ő vágja az igazat.<br>Egyetlen célja van: az, hogy a bűnt letörje.<br>Az isten érdeke - csak az lebeg előtte.</p><p><strong>DORINE</strong><br>Igen, és az miért van, hogy egy ideje<br>A lábát senki sem teheti ide be?<br>Ha egy vendég akad, istent megharagítja?<br>Zúg a fejünk - olyan nagy lármát csap miatta.<br>Bevallom, efelől megvan a nézetem: <em>(Elmirára mutat)</em><br><em>Madame</em>-ot őrzi csak ilyen féltékenyen.</p><p><strong>PERNELLE ASSZONY</strong><br>Gondolja meg magát, mielőtt így beszélne!<br>Nem csupán ő dühös a vendégeskedésre:<br>Vendégeik nyomán az a zenebona,<br>A kapujuk előtt álló hintók sora.<br>A hemzsegő, zajos, hancúrozó lakájhad -<br>A szomszédok között ennek rossz híre támad.<br>Én elhiszem, hogy ez ártatlan valami,<br>De ha pletyka is, nem öröm hallani.</p><p><strong>CLÉANTE</strong><br>Ki gátolhatja meg az ilyen szóbeszédet?<br>Bizony, nem is tudom, mivé lenne az élet,<br>Ha a mindennapos, buta pletykák miatt<br>Kiutasitanók a jó barátokat?<br>S ha képes valaki az ilyen csúf dologra,<br>Azt hiszi, a világ száját ezzel befogja?<br>A rágalomra nincs semmilyen gyógyszer itt:<br>Hát bolond, aki a pletykára hederít.<br>Igyekezzünk tehát okosan élni s tisztán,<br>S ne törődjünk vele, hogy mit fecseg a hitvány.</p><p><strong>DORINE</strong><br>Talán Daphné meg a kis férje az, aki<br>Akkor boldog, ha ránk rosszat tud mondani?<br>Akiken a világ legtöbb okkal nevethet,<br>Megrágalmazni mást éppen azok sietnek.<br>Az ilyen lesben áll s lecsap, ha valahol<br>Udvarlást, mégolyan parányit szimatol,<br>Gyönyörrel hordja szét híreit a világba<br>S persze úgy színezi, ahogyan ő kívánja.<br>Azt hiszik, ha a más dolgát kiszínezik,<br>Az igazolja majd a maguk tetteit,<br>S azt remélik, hogy e látszat-hasonlatosság<br>Fényében a maguk ügyét tisztára mossák,<br>Vagy azt, hogy legalább megosztja valaki<br>A közbotránkozást, mely őket terheli.</p><p><strong>PERNELLE ASSZONY</strong><br>Másról van szó! Minek is ide ennyi célzás?<br>Mindenki tudja, hogy Orante élete példás:<br>Az ég a gondja csak, s mondják az emberek,<br>Hogy elítéli azt, ami itt végbemegy.</p><p><strong>DORINE</strong><br>Ez már igen! Remek a példa: szűzies hölgy,<br>Igaz, bármit csinál, csupa szigoru erkölcs.<br>De buzgalmát csak az öregkor hozta meg.<br>Erényes, de miért? Mert nem kell senkinek.<br>Ameddig férfiszív még meghódolt előtte,<br>Élvezte azt, ami a női báj előnye.<br>Mióta látja, hogy szeme már nem ragyog,<br>Elhagyta azt, ami előbb őt hagyta ott,<br>S az égi bölcseség pompázatos ruhája<br>Elhasznált bájait szépen bebugyolálja.<br>Mindig ez a kacér nők nagy fordulata,<br>Ha megérzik, hogy a sok szép kaland oda.<br>Egyedül, komoran és kielégítetlen<br>Gyógyszert keresnek és az erény az egyetlen.<br>Ismerjük már e jó asszonyok szigorát,<br>Mely mindent rosszall és semmit meg nem bocsát,<br>Fennhéjázón a más életét elitéli,<br>Mert nem az irgalom - az irigység vezérli<br>És nem tűrheti el, ha más még élvezi<br>Azt, amit a kora megtiltott már neki.</p><p><strong>PERNELLE ASSZONY</strong><br><em>(Elmirához)</em> Látom, e locsogás tetszik az én menyemnek,<br>És ez a nőszemély megszólalni sem enged.<br>Vagy mára a garast ő tette le? Na nézd!<br>De nem hallgatom el én sem a magamét.<br>Én mondom, a fiam bölcsebbet soha nem tett,<br>Mint hogy megnyerte ezt a buzgóhitü embert,<br>Kit szükség idején küldött ide az ég,<br>Helyrehozni a ház megtévedt szellemét.<br>Rá kell hallgatnotok, mert ő vezet az üdvhöz:<br>Csak üldöznivaló lehet az, amit üldöz.<br>A sok látogatás, társalgás, bál, zene<br>Mind a sátán ravasz eszköze, ötlete.<br>Jámbor szavak soha nem hangzanak e házban,<br>Mindig léháskodás, tréfa és dalolás van.<br>Pletykálkodás, kaján beszéd, rosszmájúság<br>Horgára kerül itt szomszéd és jó barát.<br>A józan is, ha ezt hallja és látja, kába,<br>S belebolondul a szalón zürzavarába.<br>Százféle semmiség és mindenki locsog.<br>A multkoriban egy doktor jól mondta, hogy<br>A Bábel tornya ez, épp olyan kúsza, tarka:<br>Mindenki gagyarász s nincs se füle, se farka,<br>S hogy megmondjam, mire is említette ezt&mldr; <em>(Cléante-ra mutat)</em><br>No, nézd csak, ez az úr! Hát nem rajtam nevet?<br>A bolondok közé menjen és ott nevessen,<br>De ne&mldr; <em>(Elmirához)</em> Agyő, menyem, nincs többé egy szavam sem.<br>Felét se mondtam el, amit&mldr; No, lesheted,<br>Hogy mikor lépem át megint küszöbödet! <em>(Pofonvágja Flipote-ot)</em><br>Gyerünk! Mit tátod itt a szádat? Meg se hallasz?<br>Én nyissam ki talán a füledet, te mamlasz?<br>Gyerünk, ólommadár!</p><p>**</p><a href=#második-jelenet><h2 id=második-jelenet><span class=hanchor arialabel=Anchor># </span>MÁSODIK JELENET</h2></a><p>**_</p><p>Cléante, Dorine</p><p>_</p><p><strong>CLÉANTE</strong><br>Kísérni sem merem,<br>Félek, hogy kint megint veszekszik majd velem.<br>Jó öregasszony és&mldr;</p><p><strong>DORINE</strong><br>Csak attól Isten óvja,<br>Hogy meghallja, hogyan szokott beszélni róla!<br>Akkor ő mondaná, hogy maga az &ldquo;öreg&rdquo;,<br>S nem tűrné, hogy ez a szó őt illesse meg.</p><p><strong>CLÉANTE</strong><br>Hogy összevész velünk egy puszta semmiségen?<br>Ez a Tartuffe-je már megszéditi egészen.</p><p><strong>DORINE</strong><br>Meglátja majd, hogy az anyán túltett fia.<br>S akkor lesz igazán csodálkozni oka.<br>A forrongásokat bölcsességgel kiállta<br>S készen állt mindig a király szolgálatára.<br>De amióta így Tartuffe-ért odavan,<br>Csúnyán megváltozott: buta, gyámoltalan.<br>Testvérnek nevezi, s nem drágább a családja,<br>Sem anyja, hitvese, sem saját fia, lánya.<br>Már senki másra, csak rá bízza titkait,<br>Az pedig okosan megszabja tetteit.<br>Becézi, öleli, gyöngédség fogja őt el.<br>És úgy bánik vele, akár egy szeretővel.<br>Az asztalnál is ő kapja a főhelyet,<br>S akkor örül az úr, ha eszik hat helyett.<br>Jó falatokat itt már nem kap senki úgyse,<br>S ha felböfög, az úr így szól: &ldquo;Isten segítse!&rdquo;<br>Szóval, bolondja lett, Tartuffe a hős neki,<br>Mindig idézi őt, mindig dicsőíti,<br>Csodatétel neki minden köznapi tette,<br>És ha Tartuffe beszél, minden szó szent előtte.<br>Az pedig persze jó bolondját ismeri<br>S úgy elszédíti őt, hogy az már mesteri:<br>Álszentséggel egész vagyont szed ki belőle<br>S mindannyiunknak ő lett a bírája, őre.<br>De nemcsak ő, hanem az a csibész lakáj,<br>Az is jön és nekünk erkölcsöt prédikál,<br>Vadul leckéztet és szabadon szertehányhat<br>Rúzst és szépségtapaszt, kenőcsöt, pántlikákat.<br>Az imakönyvben is talált egy keszkenőt<br>Multkor s dühöngve széttépte szemünk előtt<br>S azt mondta, iszonyú vétek így összehozni<br>A szentséget meg azt, ami sátáni holmi.</p><p>**</p><a href=#harmadik-jelenet><h2 id=harmadik-jelenet><span class=hanchor arialabel=Anchor># </span>HARMADIK JELENET</h2></a><p>**_</p><p>Elmira, Mariane, Damis, Cléante, Dorine</p><p>_</p><p><strong>ELMIRA</strong><br><em>(Cléante-hoz)</em> No, szerencsédre nem voltál a kapunál:<br>Nem hallottad, amit anyósom prédikál.<br>Már megjött az uram, de nem vett észre, láttam,<br>Én fölmegyek tehát s megvárom a szobámban.</p><p><strong>CLÉANTE</strong><br>Én, mivel sietek, itt lent várom meg őt,<br>Épp csak üdvözlöm és elmegyek mielőbb.</p><p><strong>DAMIS</strong><br>Bácsi, említse meg a húgom esküvőjét.<br>Tartuffe, azt gyanitom, az akadálya főképp.<br>Halogatni apám ezért volt kénytelen,<br>De maga tudja, hogy milyen fontos nekem.<br>Egy érzés hevíti húgomat és Valért,<br>S engem, s az ő húgát - bácsi, ugye megért?<br>És ha úgy&mldr;</p><p><strong>DORINE</strong><br>Már jön.</p><p>**</p><a href=#negyedik-jelenet><h2 id=negyedik-jelenet><span class=hanchor arialabel=Anchor># </span>NEGYEDIK JELENET</h2></a><p>**_</p><p>Orgon, Cléante, Dorine</p><p>_</p><p><strong>ORGON</strong><br>Ó! Jó napot, sógorom.</p><p><strong>CLÉANTE</strong><br>Én megyek, s te hazatérsz&mldr; örülök nagyon.<br>Most már nem kellemes vidéken lenni, persze.</p><p><strong>ORGON</strong><br>Dorine&mldr; <em>(Cléante-hoz)</em> Sógor, ugye, megbocsátasz egy percre.<br>Csak amíg magamat megnyugtatom kicsit<br>És megtudakolom, nagyobb baj nincs-e itt. <em>(Dorine-hoz)</em><br>Minden jól ment e két napon, míg odajártam?<br>Mi történt itthon és hogy vannak általában?</p><p><strong>DORINE</strong><br>Tegnapelőtt az úrnőt nagy láz verte le<br>S egész különösen fájt estig a feje.</p><p><strong>ORGON</strong><br>És Tartuffe?</p><p><strong>DORINE</strong><br>Tartuffe? Ó, nincs semmi baja, megvan.<br>Csak hízik és dagad, az arca majd kicsattan.</p><p><strong>ORGON</strong><br>Szegény!</p><p><strong>DORINE</strong><br>Asszonyomat elfogta a csömör<br>És este nem tudott kóstolni semmiből,<br>Mert fejfájása még akkor is úgy gyötörte.</p><p><strong>ORGON</strong><br>És Tartuffe?</p><p><strong>DORINE</strong><br>Közben ott vacsorázott előtte.<br>Volt vagdalt ürücomb, amelyből egy felet<br>S még áhitatosan két foglyot megevett.</p><p><strong>ORGON</strong><br>Szegény!</p><p><strong>DORINE</strong><br>És éjszaka ott vergődött az ágyon,<br>Egy pillanatra sem jött a szemére álom,<br>Mert a hideglelés nem hagyta, mi pedig<br>Virrasztottunk vele ágyánál reggelig.</p><p><strong>ORGON</strong><br>És Tartuffe?</p><p><strong>DORINE</strong><br>Kellemes kis álmosságot érzett,<br>S aludni ment, mihelyt a vacsorával végzett.<br>Már várta jó meleg paplana, vánkosa,<br>És reggelig aludt, akárcsak a duda.</p><p><strong>ORGON</strong><br>Szegény!</p><p><strong>DORINE</strong><br>Reggel felé hallgatott érveinkre<br>S az érvágásnak is magát alávetette.<br>A megkönnyebbülés be is következett.</p><p><strong>ORGON</strong><br>Tartuffe?</p><p><strong>DORINE</strong><br>Lesújtani készült a bűnöket.<br>Felébredt, lelke új bátorságot merített,<br>S hogy pótolja a vért, melyet úrnőm veszített,<br>Négy kupa bort ivott a reggelihez ő.</p><p><strong>ORGON</strong><br>Szegény!</p><p><strong>DORINE</strong><br>Jól vannak így mindketten - ez a fő.<br>Megyek jelenteni úrnőmnek, aki várja,<br>Hogy az úr mennyire érdeklődött iránta.</p><p>**</p><a href=#ötödik-jelenet><h2 id=ötödik-jelenet><span class=hanchor arialabel=Anchor># </span>ÖTÖDIK JELENET</h2></a><p>**_</p><p>Orgon, Cléante</p><p>_</p><p><strong>CLÉANTE</strong><br>Gúnyt űz belőled ez. a lány, s orrod előtt.<br>A szándékom nem az, öcsém, hogy mérgelődj,<br>De be kell vallanom, igaza volt, ha gúnyolt:<br>Akárhogy forgatod, hallatlan ez a hóbort.<br>Lehet-e, mondd, hogy egy férfi bűvöljön el,<br>Hogy minden egyebet így végképp feledel?<br>Te voltál, aki a nyomorból kiemelted.<br>És most&mldr;</p><p><strong>ORGON</strong><br>Hallgass! Nem is tudom, hogy mit feleljek.<br>Hiszem nem ismered, csak úgy rágalmazod.</p><p><strong>CLÉANTE</strong><br>Jól van, nem ismerem, hadd legyen igazad,<br>De akárki ez az ember, akármiféle&mldr;</p><p><strong>ORGON</strong><br>Ha ismernéd, te is rajonganál csak érte<br>S a te bámulatod sem ismerne határt.<br>Mert olyan ember ez&mldr; olyan&mldr; ember, nahát.<br>Aki őt követi, mélységes béke várja<br>S az egész világ nem egyéb neki: trágya.<br>Napról napra, ahogy követem, más leszek,<br>Már nem köt semmihez vonzalom, szeretet.<br>Tőle tanultam azt, hogy még ha itt előttem<br>Halna meg anyám, gyermekem, feleségem,<br>Nem törődnék vele még ennyit se, nem én!</p><p><strong>CLÉANTE</strong><br>Ez aztán emberi érzés, uramöcsém!</p><p><strong>ORGON</strong><br>Ahogy megláttam őt - ha úgy állna előtted,<br>Úgy éreznéd te is, hogy meg kell őt szeretned.<br>Eljött naponta a templomba jámborul<br>S láttam - mellettem állt - térdre hogyan borul.<br>Őt nézte az egész gyülekezet azonnal,<br>Mert úgy imádkozott, olyan nagy buzgalommal,<br>Hol sóhajtott, hol a két karját tárta szét<br>És csókolgatta a templom kövezetét.<br>Ha indultam, előbb a kapuhoz kiment és<br>Ott nyujtotta felém a szenteltvíz-medencét.<br>Inasa, aki őt mindenben követi,<br>Tudtomra adta, hogy semmije sincs neki.<br>Segítettem, de őt elfogta a szerénység<br>S visszakínálta az adomány fele részét.<br>&ldquo;A fele is elég - azt mondta -, ennyi sok,<br>Szánalmára uram, én méltatlan vagyok.&rdquo;<br>S amikor látta, hogy nem veszem vissza mégsem,<br>A szegények között szétosztotta előttem.<br>És végül is az ég házamba hozta őt,<br>Azóta van, hogy a sorsunk is kedvezőbb.<br>Ő mindenre figyel s főleg a feleségem<br>Érdekli őt az én jó hírem érdekében.<br>Mindig megmondja, hogy ki vetett rá szemet:<br>Soha nem én vagyok, ő a féltékenyebb.<br>El sem hinnéd, hová ragadja őt a szent hév,<br>Egy apróság miatt látnád csak töredelmét!<br>Kis semmiségeket bűnné nagyítva lát,<br>A multkoriban is vádolta önmagát,<br>Hogy térden állva és imába elmerülve<br>Bolhát fogott magán - s haragjában megölte.</p><p><strong>CLÉANTE</strong><br>A fenébe, öcsém! Bolond vagy, azt hiszem,<br>Vagy lehet, hogy csupán tréfát űzöl velem?<br>Mi értelme lehet ennek a fecsegésnek?</p><p><strong>ORGON</strong><br>Szabadgondolkodást szimatolok belőled,<br>Igen, az vagy, szabadgondolkodó, makacs,<br>Egyszer bajba kerülsz: ezerszer óvtalak,<br>Hogy ez a szabados beszéd semmire sem jó.</p><p><strong>CLÉANTE</strong><br>Igen, mind így beszél, aki hozzád hasonló<br>Legyen csak a világ, mint ők, világtalan.<br>Szabadgondolkodó, akinek szeme van,<br>És aki nem leli kedvét a külszinükben, semmi se szent,<br>Annak semmi se szent, az már nekik hitetlen.<br>Akármit is beszélsz, én meg nem ijedek,<br>Kimondom, és az ég ismeri szívemet.<br>Nem leszek rabja az álszent komédiáknak:<br>Vannak áljámborak, éppúgy, mint színre bátrak,<br>S mint ahogy látjuk a becsület mezején,<br>Aki zajt csap, nem ő az igazi legény,<br>S a szentek, akiket én magam is követnék,<br>Nem ábrázatukon hordják azt ami szentség.<br>Neked egykutya, hogy ami szivedre hat,<br>Képmutatás-e vagy igazi áhitat?<br>Vallás, vakbuzgalom, szemedben, ugye, mindegy?<br>Egyazon tisztelet arcot s maszkot megillet?<br>Őszinteség s ravasz tettetés egyremegy?<br>A tényt és a látszatot te összekevered?<br>Te a személy helyett az árnnyal is beéred?<br>Aranypénznek veszed az ócska, hamis érmet?<br>Sajnos legtöbbnyire furcsák az emberek,<br>Sosem követik a helyes természetet.<br>A józan észt, bizony, ők túl szűknek találják<br>És jellemük szerint lépik át a határát.<br>Azt rontják el, ami igazán nemes itt,<br>Azzal, hogy sürgetik és túlzásba viszik.<br>De öcsém, ezt csak úgy mellesleg megjegyeztem.</p><p><strong>ORGON</strong><br>Híres tudós lehetsz, már biztos vagyok ebben.<br>Az egész tudományt magadban tárolod,<br>Csak te vagy okos és felvilágosodott,<br>Cato
<a href=https://mek.oszk.hu/00400/00453/00453.htm#n1 rel=noopener>*</a> s orákulum vagy a mi századunkban,<br>S melletted az egész világ buta, tudatlan.</p><p><strong>CLÉANTE</strong><br>Híres tudós, igaz, nem vagyok, sógorom,<br>S nem az vagyok, ki a tudományt tárolom.<br>Egyet tudok - egész tudományom csak ennyi:<br>Tudom, mi az igaz, s tudom, hogy mi a talmi.<br>S mert dicsőbb hősöket sehol sem ismerek,<br>Mint az alázatos, igazi szenteket,<br>S mert szebb és nemesebb dolog nincs a világon,<br>Mint ha az igazi vallás buzgalma lángol -<br>Előttem épp azért semmi sem undokabb,<br>Mint e szenteskedő, jól színlelt áhitat,<br>Mint e szélhámosok, mint e piaci szentek,<br>Szentségtörés, csalás, amit ezek müvelnek,<br>És mindazt, ami szent az embereknek itt,<br>Ők kiaknázzák és a hasznát élvezik,<br>És lelküknek, amely mindig érdeket hajhász,<br>Csak mesterség a hit és árucikk a vallás,<br>Mert a szemforgatás, a mohó, szemfüles<br>Vallásosság nekik rangot s hitelt szerez,<br>S bár égi útakon szárnyalnak ők rajongva,<br>Mire vadásznak? az evilági vagyonra.<br>Ott lángol az ilyen mindennap a misén<br>S lemondást prédikál az udvar közepén,<br>Szent rajongásait összeköti a bünével,<br>Haragos, hirtelen, becstelen, bosszút érlel.<br>S ha tönkreteszi azt, ki útban áll neki,<br>Az Isten érdekét, csak azt emlegeti,<br>S éppen azért olyan veszélyes a haragja,<br>Mert tisztelnünk kell azt, amivel eltakarja,<br>S dühe akármilyen alantas is lehet,<br>Fölszentelt a hurok, melyet nyakunkba vet.<br>Elég példány akad álszent, hazug fajából,<br>De felismerhető, ki a szívbéli jámbor.<br>Itt a szemed előtt, öcsém, elég akad<br>A mi korunkban is, aki példát mutat.<br>Csak Aristont tekintsd, vagy ott van Periander,<br>Oronte, Alcidamas, Polydore és Clitander,<br>E rangot senki sem vitatja tőlük el,<br>De egy sem kérkedik az erényeivel.<br>Ezekben nem találsz semmi nagyképűséget,<br>Az ő áhítatuk emberi, tisztességes.<br>Nem olyan gőgösek, hogy gáncsoskodjanak,<br>És nem gyanús nekik minden kis mozzanat.<br>Másokra hagyva a fennkölt szavak dagályát,<br>Tetteinket csupán a tetteik birálják.<br>Álarcban is a bűnt annak látják, ami,<br>Viszont másokról is tudnak jót mondani.<br>Egyben sincs intrika, a cselszövést nem érti,<br>Egy az erénye, hogy a jó életet éli.<br>Mert ezek soha nem a bűnöst üldözik,<br>Gyűlöletük csak a bűnre vonatkozik,<br>S nem hajszolják soha azt, ami égi érdek,<br>Olyan buzgón, hogy az nem érdeke az égnek.<br>Ez a viselkedés, látod, tetszik nekem,<br>S ha példa kell nekünk, öcsém, csak ez legyen.<br>Akit te úgy szeretsz, az nem efféle ember:<br>Dicséred a hitét s tudom, hogy jóhiszemmel,<br>De elkápráztatott a látszat, azt hiszem.</p><p><strong>ORGON</strong><br>Befejezted-e már, kedves bátyám?</p><p><strong>CLÉANTE</strong><br>Igen.</p><p><strong>ORGON</strong><br>Volt szerencsém. <em>(Indulni akar)</em></p><p><strong>CLÉANTE</strong><br>Öcsém, csak még egy szóra, kérlek.<br>Hagyjuk ezt. Becsületszavadra megigérted<br>Valérnak, úgye, hogy csak ő lehet a vőd?</p><p><strong>ORGON</strong><br>Úgy van.<br>Sőt már ki is tűzted az esküvőt.</p><p><strong>ORGON</strong><br>Igaz.</p><p><strong>CLÉANTE</strong><br>Mondd meg tehát, hogy akkor mért halasztod?</p><p><strong>ORGON</strong><br>Nem tudom.</p><p><strong>CLÉANTE</strong><br>Vagy talán meggondoltad a dolgot?</p><p><strong>ORGON</strong><br>Talán.</p><p><strong>CLÉANTE</strong><br>Egyszóval a szavadat megszeged?</p><p><strong>ORGON</strong><br>Azt nem mondom.</p><p><strong>CLÉANTE</strong><br>Hiszem olyan ok nem lehet,<br>Hogy meg ne tedd, ha már Valérnak megígérted.</p><p><strong>ORGON</strong><br>Attól függ.</p><p><strong>CLÉANTE</strong><br>De minek ez a sok kertelésed?<br>Igen vagy nem? Valér általam kérdezi.</p><p><strong>ORGON</strong><br>Hála istennek!</p><p><strong>CLÉANTE</strong><br>És mit mondhatok neki?</p><p><strong>ORGON</strong><br>Azt, ami jólesik.</p><p><strong>CLÉANTE</strong><br>Tudnom kell végre, értsd meg,<br>Hogy mit szándékozol tenni.</p><p><strong>ORGON</strong><br>Ami az égnek<br>Tetszeni fog.</p><p><strong>CLÉANTE</strong><br>Beszélj őszintén, ki vele:<br>Valérnak szavadat adtad - betartod-e?</p><p><strong>ORGON</strong><br>Agyő!</p><p><strong>CLÉANTE</strong><br><em>(egyedül)</em> Valérnak ez rosszabb, mintha felelne.<br>Elmondom neki, hogy veszélyben a szerelme.</p><p>**</p><a href=#második-felvonás><h1 id=második-felvonás><span class=hanchor arialabel=Anchor># </span>MÁSODIK FELVONÁS</h1></a><a href=#első-jelenet-1><h2 id=első-jelenet-1><span class=hanchor arialabel=Anchor># </span>ELSŐ JELENET</h2></a><p>**_</p><p>Orgon, Mariane</p><p>_</p><p><strong>ORGON</strong><br>Te, Mariane!</p><p><strong>MARIANE</strong><br>Igen!</p><p><strong>ORGON</strong><br>Beszélnem kell veled.<br>Titokban.</p><p><strong>MARIANE</strong><br>Mit keres?</p><p><strong>ORGON</strong><br><em>(betekint egy kis szobába)</em> Csak körülkémlelek,<br>Hogy bizonyos legyek, senki sem hallgatózik,<br>Mert ez a kis hely épp leselkedni való itt.<br>No jó, nincs semmi baj. Mariane, gyermekem,<br>Te szelíd vagy, tudom, és szót fogadsz nekem,<br>Épp ezért mindig is kedves voltál szivemnek.</p><p><strong>MARIANE</strong><br>Ezt a szeretetet hogy is hálálhatom meg?</p><p><strong>ORGON</strong><br>Kislányom, jól beszélsz, s meghálálod hamar,<br>Ha mindig azt teszed, amit apád akar.</p><p><strong>MARIANE</strong><br>Ó, higgye el, apám, gondom csak erre céloz.</p><p><strong>ORGON</strong><br>Helyes, nagyon helyes. És mit szólsz Tartuffe úrhoz?</p><p><strong>MARIANE</strong><br>Hogy én?</p><p><strong>ORGON</strong><br>Te. S jól vigyázz, mit felelsz, Mariane.</p><p><strong>MARIANE</strong><br>Azt mondom róla csak, amit apám kiván.</p><p>_</p><p>Dorine halkan belép, és észrevétlenül megáll Orgon mögött</p><p>_</p><p><strong>ORGON</strong><br>Ez már okos beszéd. Szóld róla azt, ha kérdem,<br>Hogy ragyog rajta a magasabbrendű érdem,<br>Hogy már is meghatott és előre örül<br>A szíved is, hogy őt választom férjedül.<br>No hát?</p><p><strong>MARIANE</strong><br><em>(meglepetten visszahőköl)</em><br>No hát?</p><p><strong>ORGON</strong><br>Mi az?</p><p><strong>MARIANE</strong><br>Tessék?</p><p><strong>ORGON</strong><br>Nos?</p><p><strong>MARIANE</strong><br>Lehetetlen!</p><p><strong>ORGON</strong><br>Hogyan?</p><p><strong>MARIANE</strong><br>Mit mond, apám, kit kéne megneveznem,<br>Mint aki meghatott és akinek örül<br>A szívem, hogy apám őt adja férjemül?</p><p><strong>ORGON</strong><br>Tartuffe-öt.</p><p><strong>MARIANE</strong><br>De apám, esküszöm, hogy nem úgy van.<br>Miért akarja, hogy ilyen nagyot <em>hazudjam</em>?</p><p><strong>ORGON</strong><br>De én azt akarom, hogy ez igaz legyen,<br>Neked pedig elég, ha így tetszik nekem.</p><p><strong>MARIANE</strong><br>Azt akarja, apám&mldr;</p><p><strong>ORGON</strong><br>Igenis, azt kivánom,<br>Hogy násszal kösse őt magához a családom.<br>Döntöttem: te leszel Tartuffe úr hitvese.<br>S ha kivánod&mldr;</p><p>**</p><a href=#második-jelenet-1><h2 id=második-jelenet-1><span class=hanchor arialabel=Anchor># </span>MÁSODIK JELENET</h2></a><p>**_</p><p>Dorine, Orgon, Mariane</p><p>_</p><p><strong>ORGON</strong><br><em>(megpillantja Dorine-t)</em> Maga meg hogy kerül ide?<br>Ugye nem tud erőt venni kíváncsiságán,<br>Azért lopózik itt minket kilesni, drágám?</p><p><strong>DORINE</strong><br>Igazán nem tudom, hogy ez a furcsa nász<br>Valami kósza hír vagy csak találgatás,<br>De ha ilyesmiről beszéltek, csak nevettem:<br>Az ilyen házasság azt mondtam, lehetetlen.</p><p><strong>ORGON</strong><br>Hogyan? Hát annyira hihetetlen?</p><p><strong>DORINE</strong><br>Igen,<br>Sőt annyira, uram, hogy önnek sem hiszem.</p><p><strong>ORGON</strong><br>Van módom arra, hogy magával elhitessem.</p><p><strong>DORINE</strong><br>Csak tréfát űz velünk, uram, nem hisszük úgysem.</p><p><strong>ORGON</strong><br>Majd elválik hamar, igaz-e, tréfa-e.</p><p><strong>DORINE</strong><br>Mesebeszéd!</p><p><strong>ORGON</strong><br>Vigyázz, lányom, ez nem mese.</p><p><strong>DORINE</strong><br>Ugyan, ne higgyen el ilyet apjaurának.<br>Ez tréfa csak.</p><p><strong>ORGON</strong><br>De nem.</p><p><strong>DORINE</strong><br>Akármit is csinálhat,<br>Nem hiszünk önnek.</p><p><strong>ORGON</strong><br>Úgy? Akkor dühös leszek!</p><p><strong>DORINE</strong><br>Jó! Elhisszük, de ez csak annál rémesebb.<br>Hát az úr, akinek arcán a bölcsesség ül<br>S ilyen széles szakállt növesztett rajta díszül,<br>Lehet-e annyira bolond&mldr;</p><p><strong>ORGON</strong><br>Sok, ami sok!<br>Túl bizalmas kegyed, csak annyit mondhatok,<br>Tudja meg, angyalom, hogy ez már tarthatatlan.</p><p><strong>DORINE</strong><br>Semmi harag, uram, beszéljünk csak nyugodtan.<br>Így megtréfálni a világot mire jó?<br>Az ön lánya nem egy vak bigottnak való,<br>Annak pedig akad fontosabb hivatása.<br>De önt miféle ok bírhatta rá e nászra?<br>Mi oka lehetett, hogy ön, pénzzel tele<br>Egy koldus vőt keres&mldr;</p><p><strong>ORGON</strong><br>Csitt! Nincsen semmije,<br>De megérdemli, hogy éppen ezért dicsérjék.<br>Szegény, igaz, de ez becsületes szegénység.<br>Őt minden rang fölé éppen az emeli,<br>Hogy hagyta jámboran magát kifosztani,<br>Mert soha nem ügyelt a világi vagyonra,<br>Örök dolgok felé irányult csak a gondja.<br>De rendbejön megint, ha segitek neki<br>S elvesztett vagyonát még visszanyerheti.<br>Ősei birtokát majd végül visszaváltja,<br>Mert nemesember ő, és régi a családja.</p><p><strong>DORINE</strong><br>Ezt ő mondja, de nem hiszem, hogy összevág<br>A jámborsággal ez a földi hiuság.<br>Akinek célja, hogy a szentséget keresse,<br>Az nem a névre, sem a származásra büszke,<br>Mert az alázatos, igazi áhitat<br>Nem tűrheti el az ilyen becsvágyakat.<br>Mire jó ez a gőg?&mldr; De ez a téma sérti:<br>Jó, hagyjuk a nemest, lássuk, milyen a férfi.<br>Intézheti-e úgy, hacsak nem kénytelen,<br>Hogy ilyen lány olyan férj birtoka legyen?<br>Nem riad vissza, ha a folytatásra gondol?<br>Mi következhetik ilyen lakodalomból?<br>A lány erénye az, amely kockán forog,<br>Ha nászra kényszerül, s ízlése háborog.<br>Az, hogy jó feleség legyen s erényben éljen,<br>Nemcsak az asszonyon múlik, hanem a férjen,<br>S kiknek szarvára a világ ujjal mutat,<br>Ők rontják el maguk az asszonyaikat.<br>Hűnek maradni egy bizonyos fajta férjhez,<br>Ne tagadja, uram, tudjuk, milyen nehéz ez,<br>S ki gyermekére egy rossz férjet kényszerít,<br>Az magára veszi a lánya vétkeit.<br>Gondolja meg, milyen veszélyt hozhat a terve!</p><p><strong>ORGON</strong><br>Majd maga megtanít, mit kell tennem - na, persze.</p><p><strong>DORINE</strong><br>No, csak tanulja meg, jobbat nem is tehet.</p><p><strong>ORGON</strong><br>Ne hallgasd, lányom, az üres beszédeket.<br>Tudom mi kell neked, apád vagyok, enyém vagy.<br>Igaz, hogy már odaigértelek Valérnak,<br>De kártyázni szeret, az a hibája van,<br>És valószínű, hogy kissé vallástalan,<br>Úgy vettem észre, hogy nemigen jár misére.</p><p><strong>DORINE</strong><br>Hát nem is jár azért, hogy más szemmel kisérje,<br>Mint aki épp csupán külszinért megy el.</p><p><strong>ORGON</strong><br>Amit maga beszél, engem nem érdekel.<br>A másik kitünő viszonyban van az éggel,<br>És hidd el, ez a kincs nagy gazdagsággal ér fel.<br>Minden óhajodat betölti ez a nász,<br>Csupa gyönyör lesz és mennyei mulatás.<br>Kettesben élsz vele, hű lángban egybekelve,<br>Akárcsak két gyerek vagy két valódi gerle.<br>Egy rossz szó, annyi sem esik majd köztetek,<br>S amivé akarod, majd azzá teheted.</p><p><strong>DORINE</strong><br>Csak bolonddá teszi, szó sem lehet egyébről.</p><p><strong>ORGON</strong><br>Ez micsoda beszéd?</p><p><strong>DORINE</strong><br>Lerí a külsejéről,<br>És akármit beszél, uram, tönkreteszik<br>Az ő hajlamai lánya erényeit.</p><p><strong>ORGON</strong><br>Ne szóljon közbe, már nem bírom türelemmel.<br>Ne üsse bele az orrát, ahova nem kell.</p><p><strong>DORINE</strong><br>Ha beszélek, csak a javát nézem, uram.</p><p>_</p><p>Mindig akkor szól közbe, mikor Orgon a lányához fordul</p><p>_</p><p><strong>ORGON</strong><br>Hallgasson, kár ezért a gondért: hasztalan.</p><p><strong>DORINE</strong><br>Ne szeretnők csak úgy&mldr;</p><p><strong>ORGON</strong><br>Hát minek is szeretnek?</p><p><strong>DORINE</strong><br>Szeretem akkor is, ha nem tetszik kegyednek.</p><p><strong>ORGON</strong><br>Elég!</p><p><strong>DORINE</strong><br>Drága nekem az úr becsülete.<br>S nem tűröm el, hogy közgúnynak kitegye.</p><p><strong>ORGON</strong><br>Elhallgatsz végre már?</p><p><strong>DORINE</strong><br>Lelkiismeretére<br>Venné-e, hogy ilyen legyen a lánya férje?</p><p><strong>ORGON</strong><br>Elhallgatsz végre, te kígyó, ki pimaszul&mldr;</p><p><strong>DORINE</strong><br>Ó, milyen jámbor és mégis dühbe gurul!</p><p><strong>ORGON</strong><br>Mert elönt az epe e zöldség hallatára.<br>Értsd meg, azt akarom, hogy hallgass valahára.</p><p><strong>DORINE</strong><br>Többé nem szólok egy szót se&mldr; de gondolok!</p><p><strong>ORGON</strong><br>Gondolj, amit akarsz, de teszek róla, hogy<br>Elhallgass, vagy&mldr; Elég. <em>(Lányához fordul)</em><br>Hidd el, ezt az egészet<br>Elég alaposan megfontoltam.</p><p><strong>DORINE</strong><br><em>(félre)</em> De szétvet<br>A düh. <em>(Elhallgat, amint Orgon feléje fordul)</em></p><p><strong>ORGON</strong><br>Divatfi nem volt, ez igaz, soha,<br>Tartuffe mégis olyan&mldr;</p><p><strong>DORINE</strong><br><em>(félre)</em> Igazi csúf pofa!</p><p><strong>ORGON</strong><br>Hogy ha a külseje nem is vonzana mindjárt,<br>Egyéb értékei&mldr; <em>(Megáll Dorine előtt, összefonja karját, úgy nézi)</em></p><p><strong>DORINE</strong><br><em>(félre)</em> Na, ez a kicsi jól járt!<br>Ha én lennék az ő helyén, engem bizony<br>Férfi nem venne el, ha én nem akarom,<br>S ha nászt ülnék vele, hát ráébredne másnap,<br>Hogy mi a módja az asszonyok bosszujának.</p><p><strong>ORGON</strong><br><em>(Dorine-hoz)</em> Hát semmibe se vesz, maga haszontalan?</p><p><strong>DORINE</strong><br>De mi baja, uram? Magához nincs szavam.</p><p><strong>ORGON</strong><br>Akkor hát mit csinál?</p><p><strong>DORINE</strong><br>Beszélgetek magamban.</p><p><strong>ORGON</strong><br><em>(félre)</em> Ideje már, hogy e pimasznak megmutassam,<br>Ha visszakézzel egy jó pofont lekenek&mldr;</p><p>_</p><p>Pofonra emeli kezét, úgy folytatja, de Dorine, valahányszor Orgon ránéz, elnémul</p><p>_</p><p>Kislányom, ez a terv csak tetszhetik neked.<br>Akit én emlitek, hidd el, jövendő férjed&mldr; <em>(Dorine-hoz)</em><br>Most miért nem beszél?</p><p><strong>DORINE</strong><br>Mert nincsen mit beszéljek.</p><p><strong>ORGON</strong><br>No, csak egy szót.</p><p><strong>DORINE</strong><br>De nincs kedvem egy szóra sem.</p><p><strong>ORGON</strong><br>Hát nem felel?</p><p><strong>DORINE</strong><br>De, majd ha elment az eszem.</p><p><strong>ORGON</strong><br>Lányom, most végre már mutass szép engedelmet,<br>Hogy választásomat megadón helyeseljed.</p><p><strong>DORINE</strong><br><em>(elszalad)</em> Hát ilyen férj nekem nem kellene soha,</p><p>_</p><p>Orgon pofon akarja vágni, de nem sikerül</p><p>_</p><p><strong>ORGON</strong><br>Melletted ez a lány, hidd el, kész nyavalya.<br>Akivel egy fedél alatt meglenni vétek.<br>Képtelen is vagyok folytatni a beszédet.<br>Hallgatni sem birom szemtelen szavait:<br>Megyek - a levegőn tán megnyugszom kicsit.</p><p>**</p><a href=#harmadik-jelenet-1><h2 id=harmadik-jelenet-1><span class=hanchor arialabel=Anchor># </span>HARMADIK JELENET</h2></a><p>**_</p><p>Dorine, Mariane</p><p>_</p><p><strong>DORINE</strong><br>Elvesztette talán a hangját? Ezt nem értem!<br>A kisasszony helyett is nekem kell beszélnem?<br>Végighallgatja hát az ilyen esztelen<br>Tervet s nincs ellene egyetlen szava sem?</p><p><strong>MARIANE</strong><br>De mikor ő az úr - apámnak mit feleljek?</p><p><strong>DORINE</strong><br>Ami kivédi az efféle veszedelmet.</p><p><strong>MARIANE</strong><br>De mit?</p><p><strong>DORINE</strong><br>Azt, hogy nem a más szívével szeret,<br>S nem mehet nászra az apa a lány helyett.<br>Magáért készül az egész, nem pedig érte,<br>Magának, nem neki, kell hogy tessék a férje,<br>S ha szemében ez a Tartuffe lenyűgöző,<br>Tartuffe-höz ne maga - menjen csak férjhez ő.</p><p><strong>MARIANE</strong><br>De fölöttünk olyan nagy az apai kényszer -<br>Nincs, aki ellene megszólalni merészel.</p><p><strong>DORINE</strong><br>De, kisasszony, Valér megkérte a kezét:<br>Az a kérdés tehát, hogy szereti-e még.</p><p><strong>MARIANE</strong><br>Dorine, miket beszélsz? Ez szerelmemre sértés.<br>Igazságtalan és fölösleges e kérdés.<br>Előtted százszor is kitártam szívemet<br>S szerelmem lángoló hűségét ismered.</p><p><strong>DORINE</strong><br>Nem tudhatom, szíve beszélt vagy csak a szája,<br>Férjéül - mondja meg - igazán őt kívánja?</p><p><strong>MARIANE</strong><br>Nem szép tőled, hogy így kételkedel, Dorine:<br>Túlontúl láthatók az én érzelmeim.</p><p><strong>DORINE</strong><br>Szóval szereti még?</p><p><strong>MARIANE</strong><br>Szeretem, holtomiglan.</p><p><strong>DORINE</strong><br>S minden jel arra vall, ugye, hogy ő is így van?</p><p><strong>MARIANE</strong><br>Azt hiszem.</p><p><strong>DORINE</strong><br>És ugye, vágyódnak hevesen,<br>Hogy férj és feleség legyenek?</p><p><strong>MARIANE</strong><br>Ó, igen.</p><p><strong>DORINE</strong><br>S a másik esküvőt milyennek is találja?</p><p><strong>MARIANE</strong><br>Ha kényszerítenek, kész vagyok a halálra.</p><p><strong>DORINE</strong><br>Ez már igen! S nekem eszembe sem jutott:<br>Csak meg kell halnia, s elmúlnak a bajok.<br>Ez már aztán csodás gyógyszer! Elönt a méreg.<br>Hallani sem birok ilyen buta beszédet.</p><p><strong>MARIANE</strong><br>Ó, istenem, milyen rosszkedvű vagy, Dorine!<br>Nem is sajnálkozol más ember bajain.</p><p><strong>DORINE</strong><br>Nem is sajnálom azt aki ilyen butuska,<br>A legkisebb veszély azonnal megpuhítja.</p><p><strong>MARIANE</strong><br>De hát mit is akarsz? Tudod, hogy nem merem.</p><p><strong>DORINE</strong><br>Pedig erős szivet kiván a szerelem.</p><p><strong>MARIANE</strong><br>Nem elég-e, Dorine, hogy hű maradt szerelmem,<br>S nem Valér dolga, hogy apámtól megszerezzen?</p><p><strong>DORINE</strong><br>S ha apja konok és rögeszmés, bogara<br>E Tartuffe, akinek bolondja - annyira,<br>Hogy szavát megszegi, ígéretét nem állja<br>S magát nem adja - ez talán Valér hibája?</p><p><strong>MARIANE</strong><br>Szóval legyek merész, mondjak nyiltan <em>nem</em>-et,<br>Magam válasszak és kitárjam. szívemet?<br>Bárhogy szeretem őt, visszatart mégis engem<br>Női szemérmem és gyermeki engedelmem.<br>Mit akarsz? A világ lássa szerelmemet&mldr;</p><p><strong>DORINE</strong><br>Semmit sem akarok. Látom már, mit szeret.<br>Legyen, kisasszony, a Tartuffe úré. Megértem.<br>Nincs értelme, hogy én e frigyről lebeszéljem.<br>Küzdjek a vágyai ellen? Nincs rá okom:<br>Meglátja, sok előnyt hoz e lakodalom.<br>Tartuffe úr! Ó, nem is akármiféle gólya<br>Költötte! Tartuffe úr! Vegye csak fontolóra,<br>Nem tucatférfiú, nem átlagember ez:<br>Boldog lehet a nő, aki a párja lesz.<br>Glória ül fején, és mindenütt csodálják<br>Nemes eredetét, személye szép arányát.<br>Arca virágzik és piroslik a füle:<br>Ez lesz a férje - hát legyen boldog vele.</p><p><strong>MARIANE</strong><br>Ó, ég&mldr;</p><p><strong>DORINE</strong><br>Nincs semmi baj! Meglátja, hogy feléled,<br>Ha hitvese lehet ilyen gyönyörű férjnek.</p><p><strong>MARIANE</strong><br>Kérlek, hagyd abba már! Csak bosszantasz te is!<br>Hogy védekezhetem e nász ellen? Segíts!<br>Megadom magamat - mondd meg, hogy mit csináljak?</p><p><strong>DORINE</strong><br>Nem, nem, hisz tudja: szót kell fogadni a lánynak,<br>Még ha az apja egy majomhoz adja is.<br>Gyönyörű sorsa lesz - miért panaszkodik?<br>Postakocsin a kisvárosba viszi férje,<br>A komák, nénikék és bácsikák körébe.<br>A finom társaság várja, a helybeli,<br>S a kisasszony az ő fényüket emeli.<br>Először a birónénál mutatkozik be,<br>A jegyzőnéhez is mehet első vizitre,<br>Majd leültetik a faragott pamlagon.<br>Sőt farsang idején lesz tán rá alkalom<br>S láthat bált, zenekart, márminthogy két dudával.<br>Bolhacirkuszba is elmehet férjeurával,<br>Ha ugyan engedi&mldr;</p><p><strong>MARIANE</strong><br>Dorine, sirba viszel!<br>Inkább tanácsot adj, hogyan kerüljem el.</p><p><strong>DORINE</strong><br>Szolgálója vagyok.</p><p><strong>MARIANE</strong><br>Hát nem ismersz kegyelmet?</p><p><strong>DORINE</strong><br>Nem, jöjjön létre csak, hiszen ez kell kegyednek.</p><p><strong>MARIANE</strong><br>No, édesem!</p><p><strong>DORINE</strong><br>De nem.</p><p><strong>MARIANE</strong><br>Ismered szívemet&mldr;</p><p><strong>DORINE</strong><br>Magának ő való: Tartuffe - hát kapja meg!</p><p><strong>MARIANE</strong><br>Csak tebenned, Dorine, tudtam megbízni mindig,<br>Tedd meg&mldr;</p><p><strong>DORINE</strong><br>Nem. Jó lesz így, ha megtartüffösítik.</p><p><strong>MARIANE</strong><br>No jó! Látom, neked minden bajom kevés.<br>Hát menj. Majd megsegít a kétségbeesés.<br>Majd ahhoz fordulok, ha magamra maradtam,<br>S olyan gyógyszert kapok, mely, tudom, csalhatatlan.</p><p>_</p><p>El akar menni</p><p>_</p><p><strong>DORINE</strong><br>Kisasszony! Nem vagyok dühös! Ne menjen el!<br>Hiába no, magát mégis sajnálni kell.</p><p><strong>MARIANE</strong><br>Mondom neked, ha még tovább is így gyötörnek,<br>Nem marad más kiút: el kell hagynom e földet.</p><p><strong>DORINE</strong><br>Minek bánkódik? Egy kis ésszel többet ér.<br>Ne féljen, segítek. De itt jön már Valér.</p><p>**</p><a href=#negyedik-jelenet-1><h2 id=negyedik-jelenet-1><span class=hanchor arialabel=Anchor># </span>NEGYEDIK JELENET</h2></a><p>**_</p><p>Valér, Mariane, Dorine</p><p>_</p><p><strong>VALÉR</strong><br>Most mondták el nekem a hírt - nem gyanitottam.<br>Kisasszony, nagyszerű hír ez, tagadhatatlan.</p><p><strong>MARIANE</strong><br>Milyen hír?</p><p><strong>VALÉR</strong><br>Igaz-e, hogy Tartuffe elveszi?</p><p><strong>MARIANE</strong><br>Hát annyi bizonyos, apám ezt tervezi.</p><p><strong>VALÉR</strong><br>Kisasszony! Apja hát&mldr;</p><p><strong>MARIANE</strong><br>Igen, most másra készül<br>S imént közölte, hogy hozzá ad feleségül.</p><p><strong>VALÉR</strong><br>Komolyan mondja ezt?</p><p><strong>MARIANE</strong><br>Komolyan, igazán:<br>E nászhoz makacsul ragaszkodik apám.</p><p><strong>VALÉR</strong><br>És kisasszony, maga? Szívében hogy határoz?</p><p><strong>MARIANE</strong><br>Nem tudom.</p><p><strong>VALÉR</strong><br>Ez igen derék, gyönyörü válasz.<br>Nem tudja hát?</p><p><strong>MARIANE</strong><br>Nem.</p><p><strong>VALÉR</strong><br>Nem?</p><p><strong>MARIANE</strong><br>És mit gondol maga?</p><p><strong>VALÉR</strong><br>Én? Én azt gondolom, szót kell fogadnia.</p><p><strong>MARIANE</strong><br>Ezt gondolja?</p><p><strong>VALÉR</strong><br>Igen.</p><p><strong>MARIANE</strong><br>Igazán?</p><p><strong>VALÉR</strong><br>És miért ne?<br>Dicső ajánlat ez, legyen csak ő a férje.</p><p><strong>MARIANE</strong><br>Úgy? Jó! Ez a tanács, uram, tetszik nekem.</p><p><strong>VALÉR</strong><br>És követnie is könnyű lesz, azt hiszem.</p><p><strong>MARIANE</strong><br>A tanácsot maga sem adta nehezebben.</p><p><strong>VALÉR</strong><br>Azért adtam csupán, hogy a kedvét keressem.</p><p><strong>MARIANE</strong><br>S én azért követem, hogy örüljön neki.</p><p><strong>DORINE</strong><br><em>(egészen hátrahúzódik)</em> No kíváncsi vagyok, ebből mi sülne ki.</p><p><strong>VALÉR</strong><br>Ez hát a szerelem? Vagy az egész csalás volt,<br>És&mldr;</p><p><strong>MARIANE</strong><br>Beszéljünk, uram, inkább valami másról.<br>Nyíltan megmondta ön, hogy azt fogadjam el,<br>Akit most férjemül az apám kiszemel,<br>Nekem meg eltökélt tervem, hogy így csinálok,<br>Hisz maga adta az üdvözitő tanácsot.</p><p><strong>VALÉR</strong><br>Miért említ ilyen átlátszó indokot?<br>Tudom, hogy maga már régen határozott,<br>S most e haszontalan ürüggyel visszaélve<br>Bizonyos jogcimet érez a szószegésre.</p><p><strong>MARIANE</strong><br>Ez szép beszéd.</p><p><strong>VALÉR</strong><br>Igen, s szivében sohasem<br>Vonzotta még felém igazi szerelem.</p><p><strong>MARIANE</strong><br>No, igen, van joga, hogy ezt szememre vesse.</p><p><strong>VALÉR</strong><br>Igen, van rá jogom, és lelkem megsebezve<br>Megelőzi magát tervében, úgy lehet;<br>Tudom, hová vigyem kezemet s szívemet.</p><p><strong>MARIANE</strong><br>Ó, nem kételkedem, s a láng, melyet az érdem<br>Felszít&mldr;</p><p><strong>VALÉR</strong><br>Az érdemet ne is említse, kérem,<br>Hisz megmutatta, hogy kevés az érdemem.<br>Más nő jobb lesz talán, abban reménykedem:<br>Tudok egyet, aki, ha innen visszalépek,<br>Tán elfelejteti ezt a nagy veszteséget.</p><p><strong>MARIANE</strong><br>Nem is nagy veszteség, könnyen pótolja más.<br>Megvigasztalja majd magát a változás.</p><p><strong>VALÉR</strong><br>Igyekszem, higgye el: ha hiába remélünk,<br>Nemcsak megcsalt szivünk - szenved a büszkeségünk,<br>És legfőbb gondja, hogy kárpótolja magát,<br>Ha nem is sikerül, színleljük legalább,<br>Különben pipogyák s gyávák vagyunk - olyan nagy<br>Hiba szeretni azt, aki bennünket elhagy.</p><p><strong>MARIANE</strong><br>Ez igazán nemes, nagylelkű érzelem.</p><p><strong>VALÉR</strong><br>Mindenki tudja ezt és egyetért velem.<br>Vagy azt kívánja, hogy őrizzem a szerelmet<br>És mindörökre csak maga után epedjek?<br>Elnézzem, hogy maga más karjába borul,<br>És szenvedjen szívem gyógyíthatatlanul?</p><p><strong>MARIANE</strong><br>Ellenkezőleg, én már csupán azt kivánom,<br>Hogy essék túl hamar a gyógyszer-házasságon.</p><p><strong>VALÉR</strong><br>Ezt kívánja?</p><p><strong>MARIANE</strong><br>Igen.</p><p><strong>VALÉR</strong><br>Sértett már eleget:<br>Kisasszony, indulok, hogy kedvére tegyek.<br><em>(Egy lépést tesz, mintha megindulna, de mindig újra visszatér)</em></p><p><strong>MARIANE</strong><br>Helyes.</p><p><strong>VALÉR</strong><br><em>(visszajön)</em> De tudja meg, hogy maga volt a hűtlen.<br>Maga, aki miatt végsőkre kényszerültem.</p><p><strong>MARIANE</strong><br>Úgy van.</p><p><strong>VALÉR</strong><br>S csak a maga példáján tervezem<br>Ezt a lépésemet.</p><p><strong>MARIANE</strong><br>Nem baj, csak meglegyen.</p><p><strong>VALÉR</strong><br><em>(indul kifelé)</em> Meglesz, nyugodt lehet, a kedvére cselekszem.</p><p><strong>MARIANE</strong><br>Jó lesz.</p><p><strong>VALÉR</strong><br><em>(megint visszajön)</em> És sohasem látjuk egymást mi ketten.</p><p><strong>MARIANE</strong><br>Sok szerencsét!</p><p><strong>VALÉR</strong><br><em>(elindul, az ajtónál visszafordul)</em><br>Mi az?</p><p><strong>MARIANE</strong><br>Tessék?</p><p><strong>VALÉR</strong><br>Ki szólt? Maga?</p><p><strong>MARIANE</strong><br>Én? Álmodik.</p><p><strong>VALÉR</strong><br>No jó, akkor megyek haza.<br>Agyő, kisasszonyom! <em>(Lassan elindul)</em></p><p><strong>MARIANE</strong><br>Agyő, uram.</p><p><strong>DORINE</strong><br><em>(Mariane-hoz)</em> Úgy érzem,<br>Hogy elment az eszük ebben a kedvtelésben.<br>Csak hagytam magukat, hadd pöröljenek itt,<br>Azt vártam, hogy talán kisütnek valamit!<br>Hó, Valér úr!</p><p>_</p><p>Megragadja Valér karját, Valér pedig úgy tesz, mintha nagyban vonakodnék</p><p>_</p><p><strong>VALÉR</strong><br>Dorine, engedj utamra, kérlek.</p><p><strong>DORINE</strong><br>Jöjjön csak vissza hát.</p><p><strong>VALÉR</strong><br>Nem, nem, elönt a méreg.<br>Ne beszélj rá, hiszen ő, ő akarta ezt.</p><p><strong>DORINE</strong><br>Várjon.</p><p><strong>VALÉR</strong><br>Hiába, már ez elvégeztetett.</p><p><strong>DORINE</strong><br>Ó!</p><p><strong>MARIANE</strong><br><em>(félre)</em> Nem bír látni sem, elűzi a személyem,<br>Jobb lesz, ha kimegyek, hogy maradni ne féljen.</p><p><strong>DORINE</strong><br><em>(elengedi Valért, és Mariane-hoz szalad)</em><br>Most ez kezdi! Hová fut?</p><p><strong>MARIANE</strong><br>Hagyj!</p><p><strong>DORINE</strong><br>Nem engedem.</p><p><strong>MARIANE</strong><br>Dorine, hiába már, nem tartasz vissza, nem.</p><p><strong>VALÉR</strong><br><em>(félre)</em> Kész büntetés neki, ha látnia kell engem:<br>Úgy látszik, többet ér, ha bajából kimentem.</p><p><strong>DORINE</strong><br><em>(elengedi Mariane-t és Valérhoz szalad)</em><br>Maga kezdi megint? No szép! Ördög vigye!<br>Már ne évődjenek - csak jöjjenek ide.<br><em>(Megfogja és egymás felé húzza őket)</em></p><p><strong>VALÉR</strong><br><em>(Dorine-hoz)</em> De mondd hát mit akarsz?</p><p><strong>MARIANE</strong><br><em>(Dorine-hoz)</em> Mért hívtál vissza onnan?</p><p><strong>DORINE</strong><br>Hogy kibéküljenek, s magukat összehozzam. <em>(Valérhoz)</em><br>Mért veszekszik vele? Mért ilyen esztelen?</p><p><strong>VALÉR</strong><br>Hát nem hallottad-e, hogyan beszélt velem?</p><p><strong>DORINE</strong><br><em>(Mariane-hoz)</em> S maga bolond-e, hogy így elfogta a méreg?</p><p><strong>MARIANE</strong><br>Magad is tanuja voltál, mennyire sértett.</p><p><strong>DORINE</strong><br><em>(Valérhoz)</em> Mind a ketten buták. Elhihetik nekem:<br>Nincsen más gondja, mint hogy magáé legyen. <em>(Mariane-hoz)</em><br>Csak magát szereti, s esküszöm életemre,<br>Hogy boldog volna, ha a maga férje lenne.</p><p><strong>MARIANE</strong><br><em>(Valérhoz)</em> Igen? S akkor ilyen tanácsot minek ad?</p><p><strong>VALÉR</strong><br>Igen? S hogy kérheti ebben tanácsomat?</p><p><strong>DORINE</strong><br>Mind a kettő bolond. No, kezet ide szépen. <em>(Valérhoz)</em><br>Előbb maga.</p><p><strong>VALÉR</strong><br><em>(Dorine-nak nyújtja kezét)</em><br>Minek?</p><p><strong>DORINE</strong><br><em>(Mariane-hoz)</em> Most maga, kéz a kézben.</p><p><strong>MARIANE</strong><br><em>(szintén kezét nyújtja)</em><br>És mindez mire jó?</p><p><strong>DORINE</strong><br>Csak gyorsan, jöjjenek.<br>Nem is tudják maguk, milyen szerelmesek.</p><p><strong>VALÉR</strong><br><em>(Mariane felé fordul)</em><br>De ha nyújtja, miért tesz úgy, mint aki szenved?<br>Miért nézi ilyen gyűlölködve az embert?</p><p>_</p><p>Mariane Valér felé fordul, és kissé elmosolyodik</p><p>_</p><p><strong>DORINE</strong><br>Mind bolond az, aki szerelmes, mondhatom.</p><p><strong>VALÉR</strong><br><em>(Mariane-hoz)</em> De mondhatja-e, hogy panaszra nincs okom?<br>És vallja be, ugye, magától nem a legszebb,<br>Hogy csak akkor örül, ha engem megsebezhet?</p><p><strong>MARIANE</strong><br>S van-e hálátlanabb, mint maga, mondja hát&mldr;</p><p><strong>DORINE</strong><br>Hagyjuk máskorra ezt az egész nagy vitát,<br>S inkább gondoljanak a kényszer-esküvőre.</p><p><strong>MARIANE</strong><br>Mondd meg hát, mit tegyünk, hogy védjük ki előre?<br>Megteszünk ellene mindent, amit lehet.<br>Apja hadd szője a bolondos terveket,<br>A kisasszony pedig szavát fogadva szépen<br>Megnyugszik szeliden az apai szeszélyben.<br>Ha szorul a hurok, csak így nyerhet időt,<br>És elhúzhatja ezt az undok esküvőt.<br>Ha időt nyerhetünk, már meg van nyerve minden,<br>Még betegséget is lehet színlelni könnyen,<br>Hirtelen támad, és megvan a haladék,<br>Vagy rossz előjelet lát, az is már elég,<br>Beleütközik egy váratlan gyászmenetbe,<br>Iszappal álmodik vagy tükrét töri össze.<br>De a fődolog az, hogy másnak s neki sem<br>Lehet neje, ha nem mondja ki, hogy <em>igen</em>.<br>De csak úgy érhetünk célt - jó, ha megjegyezzük -<br>Ha addig senki sem látja magukat együtt. <em>(Valérhoz)</em><br>Menjen, s barátai fáradjanak tovább<br>Azért, hogy Orgon úr betartsa a szavát.<br>Mi pedig sógora szavát vetjük a latba,<br>S mostohaanyja is ügyünket támogatja.<br>Isten vele.</p><p><strong>VALÉR</strong><br><em>(Mariane-hoz)</em> Tehát kezdődik a csata,<br>De bevallom, csak egy reményem van: maga.</p><p><strong>MARIANE</strong><br><em>(Valérhoz)</em> Akármit is akar apám, azt megigérem,<br>Hogy Valéré leszek, vagy pedig senkié sem.</p><p><strong>VALÉR</strong><br>Milyen boldog vagyok! És újra merhetek&mldr;</p><p><strong>DORINE</strong><br>Fecsegni tudnak a bolond szerelmesek&mldr;<br>Mondom, gyerünk.</p><p><strong>VALÉR</strong><br><em>(lép egyet, aztán visszafordul)</em><br>De még&mldr;</p><p><strong>DORINE</strong><br>Csak eszébe ne jusson! <em>(Válluknál fogva kitolja őket)</em><br>Jobb, hogyha arra megy, erre meg a kisasszony.</p><p>**</p><a href=#harmadik-felvonás><h1 id=harmadik-felvonás><span class=hanchor arialabel=Anchor># </span>HARMADIK FELVONÁS</h1></a><a href=#első-jelenet-2><h2 id=első-jelenet-2><span class=hanchor arialabel=Anchor># </span>ELSŐ JELENET</h2></a><p>**_</p><p>Damis, Dorine</p><p>_</p><p><strong>DAMIS</strong><br>Mennykő csapjon belém, itt, ezen a helyen,<br>Legyen zsivány, bitang, gazember a nevem,<br>Ha bármely hatalom, tekintély visszatarthat:<br>Nem nézek semmire s fejjel megyek a falnak.</p><p><strong>DORINE</strong><br>Kérem, fékezze meg e dühös szenvedélyt:<br>Erről apjaura éppen csak hogy beszélt.<br>Az ember csak beszél, de nem mindig cselekszik,<br>Gyakran hosszú az út a szándéktól a tettig.</p><p><strong>DAMIS</strong><br>Meg kell gátolnom e csirkefogó cselét.<br>Meg nem köszöni, ha én mondom, hogy <em>elég</em>.</p><p><strong>DORINE</strong><br>Csak nyugalom! Sem őt, sem az urat ne bánja:<br>Hadd beszéljen velük az úrfi mostohája.<br>Valahogy van neki Tartuffe-nél hitele<br>És Tartuffe mindig is előzékeny vele.<br>Talán még eped is az úrnőért szivében -<br>Az volna nagyszerű! Uram, csak ezt megérjem!<br>Épp most hivatta őt madame s kikérdezi<br>E házasság felől, hogy mik a tervei,<br>Megtudja, mit akar s közli vele előre,<br>Milyen kínos zavar származhatik belőle,<br>Ha tovább érleli ilyen szándékait.<br>Inasa mondja, hogy épp most imádkozik,<br>De azt is mondja, hogy lejön már nemsokára.<br>Én maradok, maga menjen, kérem, ne várja.</p><p><strong>DAMIS</strong><br>Nem megyek, érdekel ez az egész dolog.</p><p><strong>DORINE</strong><br>Nem, jobb, ha egyedül leszek.</p><p><strong>DAMIS</strong><br>Megnémulok.</p><p><strong>DORINE</strong><br>Tudjuk, milyen maga: felelne mindenáron,<br>S ez biztos módja, hogy saját ügyének ártson.<br>Menjen.</p><p><strong>DAMIS</strong><br>Hadd lássam őt: majd mérséklem magam.</p><p><strong>DORINE</strong><br>Jön már, menjen hamar, maga haszontalan.</p><p>_</p><p>Damis egy kis fülkébe rejtőzik a szín hátterében</p><p>_**</p><a href=#második-jelenet-2><h2 id=második-jelenet-2><span class=hanchor arialabel=Anchor># </span>MÁSODIK JELENET</h2></a><p>**_</p><p>Tartuffe, Lőrinc, Dorine</p><p>_</p><p><strong>TARTUFFE</strong><br><em>(észreveszi Dorine-t)</em><br>Lőrinc, rakd vissza az ostort és a szőrcsuhámat.<br>Reméljük, hogy az ég malasztja rád kiárad.<br>Ha keresnek, megyek a rabokhoz, mai<br>Kis adományomat köztük szétosztani.</p><p><strong>DORINE</strong><br><em>(félre)</em> Micsoda hencegés, szenvelgés, hiu érdem!</p><p><strong>TARTUFFE</strong><br>Mi tetszik?</p><p><strong>DORINE</strong><br>Csak az&mldr;</p><p><strong>TARTUFFE</strong><br><em>(egy zsebkendőt húz elő zsebéből)</em><br>Ó, istenem, arra kérem,<br>Még mielőtt beszél, e keszkenőt vegye&mldr;</p><p><strong>DORINE</strong><br>Hogy?</p><p><strong>TARTUFFE</strong><br>Nézni sem birom a keblét: födje be.<br>A megbotránkozást az eféle okozza,<br>Ettől gerjedhetünk vétkes gondolatokra.</p><p><strong>DORINE</strong><br>Csak ennyi kell, s az úr már kísértésbe jön?<br>És minden hús iránt ilyen fogékony ön?<br>Igazán nem tudom, milyen láz támad önben,<br>Bevallom, nálam ez nem megy ennyire könnyen.<br>Ön, uram, teljesen pőrén állhatna itt<br>S én veszélytelenül nézhetném tagjait.</p><p><strong>TARTUFFE</strong><br>Ha énvelem beszél, beszéljen jámborabban,<br>Vagy itthagyom magát ebben a pillanatban.</p><p><strong>DORINE</strong><br>Nem, én leszek, aki magát nyugton hagyom,<br>Egy-két szót kell csupán az úrnak mondanom.<br>Asszonyom idejön most mindjárt s arra kéri,<br>Kegyeskedjék vele valamit megbeszélni.</p><p><strong>TARTUFFE</strong><br>Ó, boldogan.</p><p><strong>DORINE</strong><br><em>(félre)</em> Milyen szelíd lett hirtelen!<br>Sejtettem eddig is, de most már elhiszem.</p><p><strong>TARTUFFE</strong><br>Jön nemsokára?</p><p><strong>DORINE</strong><br>Sőt azonnal ideérhet.<br>Megyek - jobb lesz talán, ha kettesben beszélnek.</p><p>**</p><a href=#harmadik-jelenet-2><h2 id=harmadik-jelenet-2><span class=hanchor arialabel=Anchor># </span>HARMADIK JELENET</h2></a><p>**_</p><p>Elmira, Tartuffe</p><p>_</p><p><strong>TARTUFFE</strong><br>Ó, bárcsak, asszonyom, megőrizné az ég<br>Az ön lelkének és testének erejét<br>S áldja meg életét úgy, ahogyan kivánja<br>Isten híveinek alázatos paránya.</p><p><strong>ELMIRA</strong><br>Lekötelez, uram, e jámbor óhaja.<br>De tán kényelmesebb, ha leülünk oda.</p><p><strong>TARTUFFE</strong><br><em>(Leül)</em> Bajából, asszonyom, meggyógyult már egészen?</p><p><strong>ELMIRA</strong><br><em>(Leül)</em> Igen, elmúlt a láz, többé nyomát sem érzem.</p><p><strong>TARTUFFE</strong><br>Az én imám, tudom, annyit nem érdemel,<br>Hogy ezt a nagy kegyet én értem volna el,<br>De ahány ájtatos imám felszállt az égbe,<br>Nem volt más tárgya, csak az ön felépülése.</p><p><strong>ELMIRA</strong><br>Az én jólétemért túl nagy e buzgalom.</p><p><strong>TARTUFFE</strong><br>Nem, nem lehet elég drágának tartanom:<br>Áldoznám szívesen a magamét is érte.</p><p><strong>ELMIRA</strong><br>Túlzás már, higgye el, e keresztényisége,<br>S jóságáért, uram, hálás vagyok nagyon.</p><p><strong>TARTUFFE</strong><br>Sokkal több az, amit érdemel, asszonyom.</p><p><strong>ELMIRA</strong><br>Beszélni akarok, önnel, uram, titokban.<br>Jó, hogy most e helyen tárgyalhatunk nyugodtan.</p><p><strong>TARTUFFE</strong><br>Az én lelkemre is nagy boldogság derül,<br>Hogy együtt lehetünk, kettesben, egyedül.<br>Imámban mindig is rajongva esedeztem<br>Ilyen alkalomért, de megtagadta isten.</p><p>_</p><p>Damis nem mutatkozik, de kinyitja annak a fülkének ajtaját, ahová visszavonult, hogy a beszélgetést kihallgassa</p><p>_</p><p><strong>ELMIRA</strong><br>Amit én akarok, nyílt, őszinte beszéd,<br>És kérem, tárja fel nekem egész szivét.</p><p><strong>TARTUFFE</strong><br>És én is, éppen e legfőbb kegyért esengek,<br>Hogy egész lelkemet megmutathassam önnek.<br>S végül elhiggye, hogy ha én űztem is el<br>A sok látogatót, kit bája érdekel -<br>Mégsem a gyűlölet hajtott asszonyom ellen,<br>De messzire ragadt túlbuzgó szenvedelmem<br>S egy tiszta hevület, mely&mldr;</p><p><strong>ELMIRA</strong><br>Én is úgy hiszem,<br>Hogy üdvösségemért aggódik szüntelen.</p><p><strong>TARTUFFE</strong><br><em>(megszorítja Elmira ujjai hegyét)</em><br>Ó, persze, asszonyom, s ez a hév néha tombol.</p><p><strong>ELMIRA</strong><br>Jaj! De miért szorít?</p><p><strong>TARTUFFE</strong><br>Csupán túlbuzgalomból.<br>Fájdalmat önnek én ne okozzak sosem.<br>Inkább én&mldr; <em>(Kezét Elmira térdére teszi)</em></p><p><strong>ELMIRA</strong><br>Mit keres a keze térdemen?</p><p><strong>TARTUFFE</strong><br>Csak ruháját fogom: úgy omlik ez a kelme.</p><p><strong>ELMIRA</strong><br>Jaj, csiklandós vagyok: kérem, már ne emelje.<br><em>(Elhúzza székét, Tartuffe közeledik a magáéval)</em></p><p><strong>TARTUFFE</strong><br><em>(Elmira mellkendőjét babrálja)</em><br>E csipke, istenem, de szép, milyen csoda!<br>Nem dolgoztak ilyen finoman még soha.<br>Korunk méltán lehet az ilyesmire büszke.</p><p><strong>ELMIRA</strong><br>Ez igaz, de talán térjünk a mi ügyünkre.<br>Azt hallom, az uram megszegi a szavát<br>S magához adja a lányát. Igaz-e hát?</p><p><strong>TARTUFFE</strong><br>Én is hallottam ezt, de hadd valljam be önnek:<br>E boldogság nem az, amiért én esengek.<br>Asszonyom, tudja meg, én másban bámulom<br>Azt a bájt, vonzerőt, mely minden óhajom.</p><p><strong>ELMIRA</strong><br>Ön nem vágyódhatik, tudom, földi dologra.</p><p><strong>TARTUFFE</strong><br>Ne higgye, nincs az én szívem kőből faragva.</p><p><strong>ELMIRA</strong><br>De azt hiszem, csupán az ég felé eseng,<br>S vágyait semmi sem vonzhatja idelent.</p><p><strong>TARTUFFE</strong><br>Szerelmünk, amely az örök szépségre gerjed.<br>Nem tiltja a múló széphez vonzó szerelmet.<br>Érzékeinket is könnyen ragadja meg<br>Az isten műve, a tökéletes remek.<br>A legszebb nőkben is az ég visszfénye csábít.<br>De önben tárja fel legtitkosabb csodáit<br>És arcára olyan szépséget vetitett.<br>Mely elbűvöli a szemeket s szíveket,<br>S ha önre néztem, a halandó, földi bájban<br>A természet örök teremtőjét csodáltam.<br>Saját ábrázatát mintázta meg az ég<br>A képben, mely után szivem epedve ég.<br>Féltem előbb, hogy ez a vágy mely titkon égve<br>Keletezett, talán a sátán tőrvetése,<br>S úgy döntöttem, hogy önt többé nem láthatom,<br>Mert üdvösségemet gátolja, asszonyom.<br>De, ó, elbűvölő szépség, most már megértem,<br>Hogy vétkes nem lehet ez az én szenvedélyem,<br>És mert e szenvedély erényes is lehet,<br>Ezután átadom hevének szívemet.<br>Bevallom, asszonyom, tudom, milyen merészség<br>Önnek ajánlani szivemnek hevülését,<br>De vágyam csak az ön jósága kegyeit<br>Reméli, nem saját értékében bizik.<br>Nyugalmamat az ön itéletére bízom,<br>Mert öntől függ csupán az üdvöm vagy a kínom,<br>Igen, én teljesen önre bízom magam:<br>Boldog legyek-e vagy végképp boldogtalan.</p><p><strong>ELMIRA</strong><br>Szép, gáláns vallomás hangzott el itt előttem,<br>De be kell vallanom, egy kissé meglepődtem.<br>Úgy érzem, nem elég erős az ön szive.<br>Nem illenék kicsit bölcsebbnek lennie?<br>Ön vallásos, uram, ezt mindenki beszéli.</p><p><strong>TARTUFFE</strong><br>S aki vallásos, az nem lehet soha férfi?<br>Ha meglátom az ön mennyei bájait,<br>Szívem behódol és már nem okoskodik.<br>Furcsának tűnhetik, tudom, ez a beszédem -<br>Végre is, asszonyom, nem vagyok angyal én sem.<br>S ha mégis sértené önt ez a vallomás,<br>Szépsége az oka, tudja meg, semmi más.<br>Amint rám ragyogott emberfölötti fénye,<br>Egész belsőmet az ön rabjául igézte.<br>Páratlan, isteni, édes tekintete -<br>Lázongó szívemet azzal igázta le.<br>A böjtök, az imák, a könnyek mindhiába:<br>Minden vágyam csak az ön bájait imádta.<br>Elárult százszor is szemem és sóhajom,<br>De most már szóval is be kellett vallanom.<br>Ha lelke könyörül és nem hallgatja zordul,<br>Amit alázatos, hű rabszolgája koldul,<br>Ha majd nem vonja el tőlem vigaszait<br>És semmiségemig tán leereszkedik -<br>Akkor, ó, asszonyom, édes világcsodája,<br>Hódolatomat is páratlannak találja.<br>Énvelem nem forog kockán jó hírneve,<br>Meglátja, semmitől sincs oka félnie.<br>A nők bálványai, a gáláns udvaronchad,<br>A hiú hódítók, kik hencegve zajongnak<br>És dobra verik az asszonyok kegyeit,<br>Ha sikert érnek el, rögtön kifecsegik.<br>Az ilyen kérkedő nem marad hű szavához<br>És meggyalázza az oltárt, hol szíve áldoz.<br>De aki, mint magam, eltitkolt tűzzel ég,<br>Csak arra bízza rá hirét s becsületét:<br>Amivel tartozunk saját jó hírnevünknek,<br>Az a gond kötelez titoktartásra minket,<br>S a szerelmet, amely félelem nélküli,<br>És a botránytalan gyönyört itt megleli.</p><p><strong>ELMIRA</strong><br>Csak hallgatom, uram, s e szónoki szavakban<br>Lelkét feltárta itt napnál világosabban.<br>Mondja, mi lesz, ha nincs kedvemre e beszéd<br>S férjemnek mondom el egész gáláns hevét?<br>E hirtelen kitört, szerelmes szenvedélye<br>Nagy barátságukat nem is érintené-e?</p><p><strong>TARTUFFE</strong><br>Túl könyörületes ön ehhez, asszonyom,<br>S vakmerőségemért majd megbocsát, tudom.<br>Nézzen tükrébe és akkor rögtön megérti,<br>Hogy vak én sem vagyok, s hogy hús és vér a férfi.<br>Emberi gyöngeség ez, ne itélje meg<br>Határt nem ismerő, vad szenvedélyemet.</p><p><strong>ELMIRA</strong><br>Az ilyesmit talán mások másképp csinálnák -<br>Az én tapintatom nem kedveli a lármát.<br>Uramnak az egész ügyet nem említem,<br>De valamit viszont ön is megtesz nekem:<br>Elintézi nekünk - de nem kertelve, csalva -<br>Hogy meglegyen Valér s Mariane lakodalma,<br>S lemond igaztalan hatalmáról, amely<br>Csak addig van, amíg más javát veszi el<br>És&mldr;</p><p>**</p><a href=#negyedik-jelenet-2><h2 id=negyedik-jelenet-2><span class=hanchor arialabel=Anchor># </span>NEGYEDIK JELENET</h2></a><p>**_</p><p>Damis, Elmira, Tartuffe</p><p>_</p><p><strong>DAMIS</strong><br><em>(kilép a kis szobából, ahol elrejtőzött)</em><br>Nem, anyám, nem, ez nem maradhat titokban.<br>Mindent hallottam itt, napnál világosabban.<br>Tán a jóságos ég működött közre itt,<br>Hogy tönkretegyem egy áruló cseleit,<br>És hogy az ég maga rajtam át bosszút álljon<br>E pimaszságon és ilyen képmutatáson,<br>S apám ismerje meg a gazembert, aki<br>Magának mer, anyám, szerelmet vallani.</p><p><strong>ELMIRA</strong><br>Nem. Damis, jobb, ha a bölcsebb úton megindul,<br>És bocsánatomat megérdemli ezentúl.<br>Megígértem - miért hazudtolna meg itt?<br>Nincsen kedvemre, ha botrány keletkezik.<br>Egy asszony csak nevet e buta semmiségre:<br>Ilyesmivel minek foglalkozzék a férje?</p><p><strong>DAMIS</strong><br>Ha ezt akarja, van rá oka, gondolom,<br>S hogy én másképp tegyek, nekem is van okom.<br>Képtelen gondolat, rossz tréfa, hogy kiméljem,<br>Hiszen már eddig is hányszor maradt fölényben<br>Ez a gőgös pimasz, ez az álszent bigott,<br>Köztünk már épp elég zűrzavart okozott.<br>Apámat ez a gaz kormányozgatja régen<br>S diadalt ült Valér szerelmén s az enyémen.<br>Elég e szemtelen aljasságból, elég,<br>Könnyű fegyvert adott ellene most az ég.<br>E jó alkalomért adós vagyok az égnek,<br>S nem azért adta, hogy ezzel végül ne éljek.<br>Megérdemlem, hogy az ég újra elvegye,<br>Ha nem tudok mihez kezdeni sem vele.</p><p><strong>ELMIRA</strong><br>Damis&mldr;</p><p><strong>DAMIS</strong><br>Nem, hagyja ezt, kell hogy szavamat álljam.<br>A lelkem hirtelen repes diadalában.<br>Úgysem téríthet el, kár is beszélni még,<br>Most már kiélvezem a bosszu örömét.<br>Nem töprengek sokat, véget vetek az ügynek,<br>És csak örülhetünk mindnyájan, hogy ez így lett.</p><p>**</p><a href=#ötödik-jelenet-1><h2 id=ötödik-jelenet-1><span class=hanchor arialabel=Anchor># </span>ÖTÖDIK JELENET</h2></a><p>**_</p><p>Orgon, Damis, Tartuffe, Elmira</p><p>_</p><p><strong>DAMIS</strong><br>Ó, jó, hogy jön, apám, éppen egy friss ügyet<br>Tárgyalunk, mely nagyon meglepi, úgy lehet.<br>Jóságát ez az úr szép áron visszaváltja,<br>Gyöngédségeiért, apám, ez hát a hála.<br>Most elárulta, hogy mennyire szereti<br>Apámat s mire tör: megbecsteleníti.<br>Anyámnak vakmerő szívvel, bűnös hevében<br>Szerelmet vallott, és én közben tetten értem.<br>Anyám tapintatos, a szíve túl szelid,<br>S a titkot tartja, ha csak őrajta mulik,<br>De én nem falazok ilyen pimasz csalásnak<br>S hallgatni annyi, mint megsérteni apámat.</p><p><strong>ELMIRA</strong><br>Igen, én nem tudom, e sok hiú beszéd<br>Miért zavarja meg egy férj nyugodt eszét.<br>Mert nem ilyesmitől függ a mi büszkeségünk,<br>Csak azt kell tudni, hogy ellene mivel éljünk.<br>Én így vélekedem, s ha rám hallgat, Damis,<br>Hallgatott volna az ilyenről maga is.</p><p>**</p><a href=#hatodik-jelenet><h2 id=hatodik-jelenet><span class=hanchor arialabel=Anchor># </span>HATODIK JELENET</h2></a><p>**_</p><p>Orgon, Damis, Tartuffe</p><p>_</p><p><strong>ORGON</strong><br>Hát lehetséges ez? Mit hallok? Ó, nagy isten!</p><p><strong>TARTUFFE</strong><br>Ó, testvérem igen, a bűnöm feneketlen,<br>Igen, bűnös vagyok, nyomorult, zaklatott,<br>Aljas gonosztevők között a legnagyobb,<br>Minden pillanatom új bűn, mocsokban élek,<br>Lelkemet ellepik gennyes, rothadt fekélyek.<br>Látom már, hogy az ég e pillanatra várt<br>S rajtam bűneimért kitölti bosszuját.<br>Érhet akármilyen gaztettek vádja engem,<br>Nincs bennem gőg, amely unszol, hogy védekezzem.<br>Mindezt csak higgye el, vértezze fel dühét,<br>Mint bűnöst űzzön el, nem is kérdem, miért.<br>Bármilyen büntetést, szégyent kell elviselnem,<br>Biztos hogy többet is régen megérdemeltem.</p><p><strong>ORGON</strong><br><em>(fiához)</em> Gazember, áruló! Bemocskolnád sötét<br>Rágalmakkal szelíd erényét, hírnevét?</p><p><strong>DAMIS</strong><br>Hát megtéveszti e színlelt jóság, az álnok,<br>Szemforgató erény?</p><p><strong>ORGON</strong><br>Hallgass, te lepra, átok!</p><p><strong>TARTUFFE</strong><br>Hadd beszéljen, az ön vádja alaptalan:<br>Jobban teszi, ha hisz az ő szavaiban.<br>Miért gondolkozik rám nézve kedvezően?<br>Tudja-e végre is, hogy mi telik ki tőlem?<br>Testvérem, ön talán a látszatból itél?<br>Az megtéveszti: nem vagyok jobb senkinél.<br>Ne induljon ki ön jámbor külalakomból:<br>Sajnos, nem az vagyok, akinek bárki gondol<br>Erényes férfinak tart az egész világ.<br>S nincs bennem semmi, csak csalás meg bujáság.<br><em>(Damis felé fordul)</em><br>Beszéljen csak, fiam, nevezzen árulónak,<br>Aljasnak, gaznak és orgyilkosnak, csalónak,<br>Vagy szólítson, ha tud, gyűlöltebb neveken,<br>Megérdemlem, tudom, nem is ellenkezem,<br>Ezt a gyalázatot kész vagyok tűrni térden:<br>A bűnöm annyi, hogy illik hozzá e szégyen.</p><p><strong>ORGON</strong><br>Ó, testvérem, elég. <em>(Fiához)</em> Nem esik meg szived.<br>Te gazember?</p><p><strong>DAMIS</strong><br>Apám, ilyesmit elhihet?</p><p><strong>ORGON</strong><br>Fogd be a szád, bitang! <em>(Tartuffe-höz)</em> Ó álljon fel, fivérem! <em>(Fiához)</em><br>Akasztófavirág!</p><p><strong>DAMIS</strong><br>Apám!</p><p><strong>ORGON</strong><br>Hallgass!</p><p><strong>DAMIS</strong><br>De én nem&mldr;</p><p><strong>ORGON</strong><br>Merészelj még egy szót&mldr; nyakad kitekerem.</p><p><strong>TARTUFFE</strong><br>Testvér, az istenért, megálljon, türelem!<br>Inkább szenvedjek én a legszörnyűbb kinokban.<br>Mint egy hajszála is meggörbüljön miattam.</p><p><strong>ORGON</strong><br><em>(fiához)</em> Hálátlan!</p><p><strong>TARTUFFE</strong><br>Hagyja hát! Inkább két térden itt<br>Kérem bocsánatát&mldr;</p><p><strong>ORGON</strong><br><em>(maga is letérdel, és átöleli Tartuffe-öt)</em><br>Mi ez? Hogy rám pirít! <em>(Fiához)</em><br>Milyen jó! Látod-e, pimasz?</p><p><strong>DAMIS</strong><br>Hát&mldr;</p><p><strong>ORGON</strong><br>Csönd!</p><p><strong>DAMIS</strong><br>De&mldr;</p><p><strong>ORGON</strong><br>Csöndet!<br>Tudom, mi az, ami megnyugodni nem enged.<br>Mind gyűlölitek őt, s látom, mi kellene:<br>Asszony, gyerek, cseléd összefog ellene<br>És mindent latbavet, együtt sző képtelen cselt.<br>Elűzni tőlem a mélyen vallásos embert.<br>De tudd meg, kárba vész e meddő buzgalom.<br>Mert bármibe kerül, én itt marasztalom,<br>Megtartom Mariane meg az ő esküvőjét<br>S így töröm össze majd e ház családi gőgjét.</p><p><strong>DAMIS</strong><br>Hát kényszeríti, hogy elfogadja kezét?</p><p><strong>ORGON</strong><br>Sőt, hogy dühöngjetek, meglesz ma este még.<br>Jó eszköz arra, hogy végre megmagyarázzam,<br>Mi a szófogadás, és ki az úr a házban.<br>No, gazfickó, amit mondtál, vond vissza hát,<br>Lába elé borulsz s kéred bocsánatát.</p><p><strong>DAMIS</strong><br>Én? E pimasz előtt, aki csupa ravaszság&mldr;</p><p><strong>ORGON</strong><br>Tovább makacskodol, koldus, rágalmazod hát?<br>Botot! <em>(Tartuffe-höz)</em> Engedjen el! Egy botot akarok! <em>(Fiához)</em><br>Itt nincs többé helyed - azonnal takarodj!<br>Visszatérni ne merj, a színedet se lássam!</p><p><strong>DAMIS</strong><br>Jó, indulok, de&mldr;</p><p><strong>ORGON</strong><br>Nincs mit keresned e házban.<br>Kitagadlak, bitang, rögtön hordd el magad,<br>Nem kapsz semmit, csupán apai átkomat.</p><p>**</p><a href=#hetedik-jelenet><h2 id=hetedik-jelenet><span class=hanchor arialabel=Anchor># </span>HETEDIK JELENET</h2></a><p>**_</p><p>Orgon, Tartuffe</p><p>_</p><p><strong>ORGON</strong><br>Hogy egy szent emberen ilyesmit elkövessen!</p><p><strong>TARTUFFE</strong><br><em>(félre)</em> E szenvedésemet bocsásd meg neki, Isten! <em>(Orgonhoz)</em><br>Ha tudná, hogy nekem mekkora kínt okoz,<br>Hogy testvérem előtt rágalmaz a gonosz&mldr;</p><p><strong>ORGON</strong><br>Szörnyű!</p><p><strong>TARTUFFE</strong><br>Hálátlanak mind, és e gondolatra<br>Lesujtott lelkemet a kín majd széthasítja&mldr;<br>Borzasztó fájdalom&mldr; Szívem úgy elszorul,<br>Hogy bele is halok&mldr; Tűrnöm kell szótlanul.</p><p><strong>ORGON</strong><br><em>(könnyezve rohan az ajtóhoz, amerre fiát kiűzte)</em><br>Miért is kíméltelek? Már sajnálom&mldr; Gazember!<br>Miért nem ütöttelek agyon, itt, két kezemmel? <em>(Tartuffe-höz)</em><br>Testvér, csak nyugalom, üljön le újra hát.</p><p><strong>TARTUFFE</strong><br>Inkább zárjuk le ezt a sok gonosz vitát.<br>Látom, hogy itt milyen komoly zavart okoztam.<br>Fivérem, azt hiszem, ideje, hogy bucsúzzam.</p><p><strong>ORGON</strong><br>Hogyan? Tréfál velem?</p><p><strong>TARTUFFE</strong><br>Gyűlölnek, s figyelem,<br>Hogy izgatják az ön gyanúját ellenem.</p><p><strong>ORGON</strong><br>És vádjaik talán helyet kapnak szivemben?</p><p><strong>TARTUFFE</strong><br>Nem hagyják abba majd, hagy üldözzenek engem,<br>S a vádat, amelyet ezúttal elvetett,<br>Meghallgatja talán máskor, legközelebb.</p><p><strong>ORGON</strong><br>Nem, fivérem, soha.</p><p><strong>TARTUFFE</strong><br>Ó, fivérem, egy asszony<br>Tud módot arra, hogy férje lelkére hasson.</p><p><strong>ORGON</strong><br>Nem, nem.</p><p><strong>TARTUFFE</strong><br>Gyorsan megyek. Ha már nem leszek itt,<br>Tán kikerülhetem haragjuk nyilait.</p><p><strong>ORGON</strong><br>Nem, nem, maradjon itt, nem élem túl, ha elhagy.</p><p><strong>TARTUFFE</strong><br>Jó, maradok, habár e tűrés kínja túl nagy.<br>De ha akarja, hát&mldr;</p><p><strong>ORGON</strong><br>Ó!</p><p><strong>TARTUFFE</strong><br>Jó, nincs több szavam.<br>De legalább tudom, mihez tartsam magam.<br>Kényes a becsület, kötelez a barátság,<br>Hogy elkerüljük a pletykát s a gyanu árnyát,<br>Kerülöm hitvesét, és vele ön se lát&mldr;</p><p><strong>ORGON</strong><br>Nem, találkozzanak, beszélhet a világ.<br>Csak örülök, ha az embereket dühítjük,<br>S inkább azt akarom, mutatkozzanak együtt,<br>Sőt még mással fogom őket dühíteni:<br>Ön lesz örökösöm, de az egyedüli.<br>Nem is halogatom, nyélbeütöm azonnal<br>S megajándékozom önt egész vagyonommal.<br>Egy hű és jó barát, akit vőül veszek,<br>Nem kedvesebb-e, mint asszony, szülő, gyerek?<br>Nos, elfogadja-e, amit önnek kínálok?</p><p><strong>TARTUFFE</strong><br>Isten akarata - ez az, amit kívánok.</p><p><strong>ORGON</strong><br>Szegény! Intézzük el írásban az ügyet.<br>Hogy megpukkadjanak sorban az irigyek.</p><p>**</p><a href=#negyedik-felvonás><h1 id=negyedik-felvonás><span class=hanchor arialabel=Anchor># </span>NEGYEDIK FELVONÁS</h1></a><a href=#első-jelenet-3><h2 id=első-jelenet-3><span class=hanchor arialabel=Anchor># </span>ELSŐ JELENET</h2></a><p>**_</p><p>Cléante, Tartuffe</p><p>_</p><p><strong>CLÉANTE</strong><br>Ez a botrány, igen, a várost körbejárta<br>S elhiheti nekem, hogy nem az ön javára.<br>Kapóra jön, uram, hogy éppen itt lelem:<br>A véleményemet elmondom röviden.<br>Hagyjuk mindazt, amit ekörül magyaráznak,<br>Feltételezem azt, ami legjobb magának.<br>Damis volt a hibás - no jó, elfogadom,<br>És az, amivel önt vádolja, rágalom.<br>De keresztény-e az, aki meg nem bocsátja<br>A sértést s eltüri, hogy győzzön bosszuvágya?<br>Lelkére veszi-e, hogy viszályuk miatt<br>Fiának az apa rögtön ajtót mutat?<br>Megmondom nyiltan is, eljárását nem értem,<br>Botránykő ez a tény az emberek szemében.<br>Ha rám hallgat, ez a botrány lecsillapul -<br>Az istenért, csak a húrt ne feszítse túl,<br>Csak áldozza fel az égnek jogos haragját<br>S gyorsan békítse ki a fiút meg az apját.</p><p><strong>TARTUFFE</strong><br>Ha rajtam múlna ez, megtenném boldogan,<br>Bennem nincs semmi düh, elhiheti, uram,<br>Megbocsátok neki, nem is itélem őt el,<br>És megsegíteném szántszándékkal s erővel.<br>De isten érdeke, sajnos, mást követel,<br>És ha ő hazatér, nekem távozni kell.<br>Tette után, amely példátlan, hihetetlen,<br>Botrány az volna, ha találkoznánk mi ketten.<br>Még isten tudja, mit gondolna a világ,<br>Tán azt, hogy én űzök ravasz politikát,<br>Azt hinnék, magamat mégis bünösnek érzem<br>S innen ered egész irgalmat-tettetésem,<br>Hogy aggaszt vádolóm, azért tartom közel,<br>S rábírom arra, hogy végül némuljon el.</p><p><strong>CLÉANTE</strong><br>Csupa szép kifogás, de ezekkel mit érek?<br>Úgy gondolom, ezek nem természetes érvek.<br>Nem bölcs ember, akit Isten érdeke bánt:<br>A bűnöst sujtani nincsen szüksége ránk.<br>Ön hát elébevág az Isten bosszujának:<br>Gondolja meg, az ég parancsa a bocsánat,<br>És ha az ég magas parancsát tölti be,<br>Emberi szóval itt nem kell törődnie.<br>Az a meggondolás, hogy itt-ott mit hihetnek,<br>Lehet-e gátja egy jámbor cselekedetnek?<br>Nem, nem, tegyünk, amit az ég parancsa mond,<br>Azontúl minek is izgatná bármi gond?</p><p><strong>TARTUFFE</strong><br>Uram, hallotta, hogy megbocsát neki szívem,<br>Ezzel tehát az ég parancsát teljesítem.<br>De vele éljek a mai botrány után?<br>Ó, nem, uram, ilyet az Isten sem kíván.</p><p><strong>CLÉANTE</strong><br>S azt kívánja-e, hogy ön szívesen fogadja,<br>Amit kitervel a fiú szeszélyes apja,<br>S öné legyen ez a jogtalan adomány -<br>Vagyona? Nem, ilyet az Isten nem kíván.</p><p><strong>TARTUFFE</strong><br>Úgysem hiheti el az, aki ismer engem,<br>Hogy az én érdekem is közrejátszik ebben.<br>Énnekem semmiség a föld minden java<br>És hamis fénye nem kápráztat el soha.<br>Nos, hajlandó vagyok el is fogadni végül<br>Az adományt, melyet Orgon úr adni készül.<br>De csak azért, uram, mert félni van okom,<br>Hogy rossz kezekbe jut különben e vagyon,<br>Olyanra jut, aki ha benne részesülne,<br>Mire fordítaná? Valamely gonosz ügyre,<br>S nem szolgálná vele, mint én teszem, az ég<br>Dicsőségét, sem, az emberek érdekét.</p><p><strong>CLÉANTE</strong><br>Én nem hiszem, uram, hogy így félnie kelljen.<br>Finoman érvel a jogos örökös ellen!<br>Nem kellene magát ezzel zaklatnia:<br>Övé a vagyon is, meg a kockázata,<br>S jobb, ha ő visszaél vele, mintha az úrra<br>Száll az a vád, hogy őt örökéből kitúrta.<br>Csodálkozom, mi is az oka, hogy nyugodt<br>Lélekkel tűrte el ezt az ajánlatot.<br>Vagy tán az igazi vallás ad arra módot,<br>Hogy kell kifosztani a törvényes utódot?<br>Ha úgy érzi, az ég szava hogy így legyen<br>S nem is férhet meg ön Damisszal egy helyen -<br>Nem volna szebb - hisz így kívánja jog és illem<br>Ha tisztességesen visszavonulna innen,<br>Mintsem eltűri, hogy egy őrült akarat<br>A család gyermekét elűzze ön miatt?<br>Mást kíván, higgye el, a jóság és szerénység,<br>Uram&mldr;</p><p><strong>TARTUFFE</strong><br>Kérem, uram, bocsásson meg, de fél négy,<br>Vár a szent hivatás, egy vallásos dolog,<br>Bocsásson meg tehát, ha rögtön indulok.</p><p><strong>CLÉANTE</strong><br><em>(egyedül)</em> Nahát!</p><p>**</p><a href=#második-jelenet-3><h2 id=második-jelenet-3><span class=hanchor arialabel=Anchor># </span>MÁSODIK JELENET</h2></a><p>**_</p><p>Elmira, Mariane, Dorine, Cléante</p><p>_</p><p><strong>DORINE</strong><br><em>(Cléante-hoz)</em> Ó jaj, uram, tegyen valamit érte,<br>Mert szörnyű kínokat szenved most el szegényke.<br>Úgy döntött apja, hogy még ma, éjfél előtt<br>Eljegyzi, s e parancs kétségbeejti őt.<br>Mindjárt itt lesz az úr. Hát fogjunk össze, kérem.<br>Erővel, ésszel, és ingassuk meg hitében,<br>Hogy hagyja abba már borzasztó terveit.</p><p>**</p><a href=#harmadik-jelenet-3><h2 id=harmadik-jelenet-3><span class=hanchor arialabel=Anchor># </span>HARMADIK JELENET</h2></a><p>**_</p><p>Orgon, Elmira, Mariane, Cléante, Dorine</p><p>_</p><p><strong>ORGON</strong><br>Haha! No jó, hogy épp így összegyűltek itt. <em>(Mariane-hoz)</em><br>Itt van az okirat, mely örömödre szolgál.<br>Hogy benne mi lehet, előtted nem titok már.</p><p><strong>MARIANE</strong><br><em>(letérdel)</em> Apám, az égre, mely tudja, hogy szenvedek,<br>S mindenre, ami még apámnak szent lehet:<br>Oldja fel apai jogát egy percre s engem<br>Hadd ne némítson el gyermeki engedelmem,<br>Ne hallja meg az ég, hogy tör fel panaszom,<br>Mert lesújt, amivel apámnak tartozom,<br>S ne kívánja, hogy az élet, melyet apámtól<br>Kaptam, apám miatt boldogtalanra váljon.<br>Ha tönkreteszi már édes reményemet<br>És nem engedi, hogy szerelmemé legyek,<br>Legalább ne legyek - így kérem, látja, térden -<br>Azé, akit csupán utálni tudok, érzem,<br>S ne használja, apám, hatalmát arra, hogy<br>Még szerencsétlenebb legyek, mint most vagyok.</p><p><strong>ORGON</strong><br><em>(érzi, hogy ellágyul, félre)</em><br>Csak keményen, szívem, csak nem szánni, kímélni.</p><p><strong>MARIANE</strong><br>Én nem bánom, apám, bárhogyan is becézi.<br>Egész nagy vagyonát adja már most neki,<br>Sőt az enyémmel is még megnövelheti,<br>Én beleegyezem boldogan, csak szeresse,<br>De a személyemet ne adja neki, ezt ne.<br>Jobb lesz egy szigorú kolostorban nekem,<br>Zord falai között múljék el életem.</p><p><strong>ORGON</strong><br>Szép eset, mondhatom! Csak azért lesz apáca,<br>Mert szíve lángjait elfojtja a papája.<br>Állj fel! Mennél nagyobb fájdalom ez neked,<br>Annál nagyobbra nő a mennyben érdemed:<br>Érzékeidet e házasság csak gyötörje<br>És ne jajgasd tele a fejemet előre.</p><p><strong>DORINE</strong><br>Hogyan?</p><p><strong>ORGON</strong><br>Hallgasson ott! Kérdezte valaki?<br>Maga ne merjen itt bármit is mondani!</p><p><strong>CLÉANTE</strong><br>Ha tán meghallgatod, van néhány jó tanácsom.</p><p><strong>ORGON</strong><br>A te tanácsaid legjobbak a világon,<br>Mindegyik alapos, mindnek van veleje,<br>De ha megengeded - most nem élek vele.</p><p><strong>ELMIRA</strong><br><em>(férjéhez)</em> Csak nézem, hallgatom, és eláll a szavam,<br>Csodálatom maga iránt határtalan,<br>Mert ilyen elvakult férfi nem is lehet,<br>Hogy el ne higgye ezt a mai esetet.</p><p><strong>ORGON</strong><br>Szolgálatára, de nekem elég a látszat,<br>Mert az a gaz fiam, tudom, kedves magának.<br>Nem akarta, ugye, leleplezni a csinyt,<br>Mit ő eszelt ki a szegény ellen megint?<br>Túl nyugodt volt maga ahhoz, hogy elhihessem:<br>Ó, sokkal hevesebb volna ilyen esetben.</p><p><strong>ELMIRA</strong><br>Egy vallomás olyan nagy esemény nekünk,<br>Hogy rögtön riadót fujjon becsületünk?<br>Hát azonnal kiüt a rossz hír foltja rajtunk,<br>Ha nem lángol szemünk, nem átkozódik ajkunk?<br>Az ilyen vallomást én csak kinevetem<br>És bevallom, hogy a botrányt nem szeretem.<br>Én híve vagyok a szelídebb bölcsességnek,<br>És nem kedvelem azt a vad erkölcsiséget,<br>Melynek fog és köröm legelső fegyvere<br>És embertársait azzal leplezi le.<br>Mihez is kezdenék eféle bölcsességgel?<br>Nekem nem az ilyen pokoli zord erény kell.<br>Az elutasítás, ha csöndes és hideg,<br>Visszataszít az is egy tolakvó szivet.</p><p><strong>ORGON</strong><br>Ismerem az ügyet, és amit mondtam, állom.</p><p><strong>ELMIRA</strong><br>Én meg e különös gyarlóságát csodálom.<br>De akkor is ilyen hitetlen volna, ha<br>Fülével hallja, hogy mégsem volt igaza?</p><p><strong>ORGON</strong><br>Hallom?</p><p><strong>ELMIRA</strong><br>Igen.</p><p><strong>ORGON</strong><br>Mese.</p><p><strong>ELMIRA</strong><br>S ha tudok arra módot,<br>Hogy lássa maga is, mennyire becsapódott?</p><p><strong>ORGON</strong><br>Tréfál.</p><p><strong>ELMIRA</strong><br>Az istenért, feleljen legalább!<br>Ne higgye el, csak azt, amit a szeme lát.<br>Tegyük fel, hogy maga jól elrejtőzik, aztán<br>Kettőnk jelenetét hallja és látja tisztán -<br>Mondogatná-e, hogy Tartuffe kegyes, derék?</p><p><strong>ORGON</strong><br>Azt mondanám&mldr; No de semmit se mondanék,<br>Ez lehetetlen.</p><p><strong>ELMIRA</strong><br>Úgy? Tehát megmarad ebben,<br>S szándéka, hogy tovább is hazugnak nevezzen?<br>Ha csak tréfából is, de megkövetelem,<br>Hogy azonnal és itt tanúskodjék nekem.</p><p><strong>ORGON</strong><br>No jó, szaván fogom. Már magam is kiváncsi<br>Vagyok, mit tervez és tud-e szavának állni.</p><p><strong>ELMIRA</strong><br><em>(Dorine-hoz)</em> Hívja le.</p><p><strong>DORINE</strong><br><em>(Elmirához)</em> De ravasz, és fortélyos eszű,<br>És tőrbe csalni őt nem olyan egyszerű.</p><p><strong>ELMIRA</strong><br><em>(Dorine-hoz)</em> A szerelem saját ábrándjainak rabja<br>És az önszeretet önmagát is becsapja.<br>Csak küldje le ide. <em>(Cléante-hoz és Mariane-hoz)</em><br>Ti pedig menjetek.</p><p>**</p><a href=#negyedik-jelenet-3><h2 id=negyedik-jelenet-3><span class=hanchor arialabel=Anchor># </span>NEGYEDIK JELENET</h2></a><p>**_</p><p>Elmira, Orgon</p><p>_</p><p><strong>ELMIRA</strong><br>Itt az asztal alatt keressünk jó helyet.</p><p><strong>ORGON</strong><br>Hogyhogy?</p><p><strong>ELMIRA</strong><br>Csak bujjon el s maradjon észrevétlen.</p><p><strong>ORGON</strong><br>Asztal alá? Miért?</p><p><strong>ELMIRA</strong><br>Bízza rám, arra kérem:<br>Legyen enyém a terv, maga pedig figyel.<br>Mondom, bujjon alá, és jól rejtőzzön el,<br>Senki ne hallja és ne lássa, jól vigyázzon.</p><p><strong>ORGON</strong><br>Nagy szívesség, amit megteszek, úgy találom,<br>De kíváncsi vagyok, ezt hogyan oldja meg.</p><p><strong>ELMIRA</strong><br>Tán nem ítéli el viselkedésemet. <em>(Férjéhez, aki az asztal alá bújt)</em><br>Egy kissé különös tárgyról kell majd beszélnem:<br>Megbotránkoznia nem szabad semmiképpen.<br>Engedje meg nekem, hadd szóljak szabadon:<br>Amint igértem is, meggyőzni akarom.<br>Most majd megindulok az édesebb irányban,<br>Hogy e képmutató lélek maszkját lerántsam,<br>Szerelme vakmerő vágyait biztatom,<br>Hadd lássa, hogy ez a kedvező alkalom.<br>Magának játszom én és hogy őt tőrbe csaljam,<br>Mintha vágyaira bennem is volna hajlam,<br>Abbahagyom, amint magának megfelel,<br>És maga szabja meg, hogy meddig menjek el.<br>Maga szabjon határt eszeveszett hevének,<br>Ha majd úgy látja, hogy az ügy éppen megérett,<br>Hogy kímélje nejét és ne tűrjön tovább,<br>Csak amig végre már nem csalja önmagát.<br>A maga érdeke, maga az úr a házban<br>És&mldr; Siessen, jön is. Ne tűnjék fel, vigyázzon.</p><p>**</p><a href=#ötödik-jelenet-2><h2 id=ötödik-jelenet-2><span class=hanchor arialabel=Anchor># </span>ÖTÖDIK JELENET</h2></a><p>**_</p><p>Tartuffe, Elmira, Orgon (az asztal alatt)</p><p>_</p><p><strong>TARTUFFE</strong><br>Itt vagyok, asszonyom, ez volt az óhaja.</p><p><strong>ELMIRA</strong><br>Igen. Nagy titkokat kell meghallania.<br>Az ajtót csukja be, mielőtt belekezdek<br>És nézzen jól körül: félek, valaki meglep.</p><p>_</p><p>Tartuffe becsukja az ajtót, és visszajön</p><p>_</p><p>Egyikünk sem akar még egy olyan ügyet,<br>Mint mi az előbb halálra rémitett.<br>De ki gondolta, hogy ilyen meglepetések<br>Várnak? Féltettem önt, mikor Damis belépett.<br>De láthatta ön is, hogy mindenekelőtt<br>Önt védtem és hogyan csillapítottam őt,<br>Csak épp az nem jutott eszembe zavaromban,<br>Hogy az egész ügyet szemébe letagadjam.<br>De égnek hála, jól végződött az eset<br>És ennél biztosabb ügyünk nem is lehet,<br>Mert szent híre elől a vihar messze hátrált<br>S nem tűri ön körül férjem a gyanu árnyát.<br>A rágalommal úgy dacol az én uram,<br>Hogy parancsa: legyünk csak kettesben vigan,<br>Ezért megtehetem, hogy önnel e szobában<br>Kettesben maradok - meg lehet tenni bátran,<br>S csupán ezért merem feltárni szívemet -<br>Az ön tüze nyomán máris lángot vetett.</p><p><strong>TARTUFFE</strong><br>Nehéz megértenem e vallomása nyelvét -<br>Más stílusban beszélt, asszonyom, nem is oly rég.</p><p><strong>ELMIRA</strong><br>Ha e kosár miatt ilyen dühös lehet,<br>Még rosszul ismeri a női szíveket,<br>S nem tudja, mit jelent a nőknél ez a kezdet,<br>Mikor csupán ilyen szelíden védekeznek.<br>E percekben, uram, harcot vív idebenn<br>Szemérmünk s ellene a gyöngéd érzelem.<br>A győztes szerelem mellett szólnak az érvek,<br>De még bevallani feszeng a szégyenérzet,<br>Védekezünk előbb, de kiolvasható<br>Szemünkből az a jel, hogy nyert a hódító,<br>Már csak becsületünk mond ellene a vágynak<br>S az elutasítás fél-ígéretbe bágyad.<br>Túl nyílt e vallomás - talán úgy véli ön -<br>S hogy szemérmünket is kissé lebecsülöm,<br>De ha kimondtam ezt, habozva és zavartan:<br>Hát mi bírt volna rá, hogy Damist visszatartsam?<br>Vagy olyan szeliden hallgattam volna-e<br>Végig mindazt, amit felajánlott szive,<br>S fogadtam volna-e úgy, ahogy maga látta,<br>Ha szívem nem felel szive ajánlatára?<br>S ha kényszeríteni akartam ezután,<br>Hogy vesse el a nászt, melyet férjem kiván -<br>Tudhatta volna, hogy e kérés mit jelentsen,<br>S csupán maga miatt történt, önérdekemben,<br>Mert kezdtem félni, hogy a tervezett kötés<br>Szivét megosztja s nem marad nekem egész.</p><p><strong>TARTUFFE</strong><br>Ó, asszonyom, gyönyör nekem s csodálva hallom<br>Szólalni szavait ezen a drága ajkon,<br>Érzékeimbe ez a méz árasztja szét<br>Egy édes, soha nem izlelt öröm izét.<br>Fő igyekezetem csak az, hogy tessem önnek,<br>S hogy szerelmes belém, ez boldogság szivemnek,<br>De megbocsát, ha e szív alig hiszi el<br>Szerencséjét s kicsit még kételkedni mer.<br>Szánhatta szavait tisztes szándékú tőrnek,<br>Hogy így gátolja meg készülő esküvőmet,<br>És ha beszélhetek magával szabadon:<br>Édes szavaiban addig nem bízhatom,<br>Amíg egy kis kegye, mely után úgy esengek,<br>Nem biztosítja azt, amit most kijelentett,<br>S belém nem ülteti azt a szilárd hitet,<br>Hogy hozzám jó lesz és hogy igazán szeret.</p><p><strong>ELMIRA</strong><br><em>(köhög, hogy férjét figyelmeztesse)</em><br>Hogyan? Ön hát olyan gyorsan akar haladni<br>S egy gyöngéd szíven itt már diadalt aratni?<br>Az édes vallomás kínzó szégyene még<br>Itt dúl szívemben, és ez önnek nem, elég?<br>És nem nyugtatja meg már semmi más, csak az, ha<br>Szívem végső kegyét azonnal leszakasztja?</p><p><strong>TARTUFFE</strong><br>Érdemtelen remény rendszerint ingatag<br>És nem nyugtatja meg a szó a vágyakat.<br>Kétkedni könnyű a hirtelen fényü sorsban<br>S nem hisszük el, amíg nem élvezzük ki gyorsan.<br>Tudom, hogy mennyire nem érdemlem kegyét<br>S kétkedve bámulom rohamom sikerét,<br>És, asszonyom, egy szót sem hiszek el szívének,<br>Amíg szerelmemet nem győzik meg a tények.</p><p><strong>ELMIRA</strong><br>A szerelme milyen zsarnoki! Remegek.<br>Mért ejti különös zavarba lelkemet?<br>A szíveken hogyan tombol dühös hatalma.<br>S amire vágyik, azt nagy erővel akarja.<br>Nem védekezhetik ön ellen senki sem -<br>Hát már lélegzeni sem hagy időt nekem?<br>És illik-e ilyen szigorral, vakmerően,<br>Ami után eped - így követelni tőlem,<br>És kihasználni a legvégső kegyekig,<br>Ha észreveszi, hogy mennyire szeretik?</p><p><strong>TARTUFFE</strong><br>De ha imádatom nem esik rosszul önnek,<br>Miért vonakodik, hogy jelét adja ennek?</p><p><strong>ELMIRA</strong><br>S az ég, amelyről ön annyit beszélt nekem<br>Mit szól hozzá az ég, ha beleegyezem?</p><p><strong>TARTUFFE</strong><br>Ha gondot már csupán az ég okoz magának.<br>Könnyen elháritom utunkból ezt a gátat,<br>És nem kell, hogy szivét az ég ijessze meg.</p><p><strong>ELMIRA</strong><br>Pedig ilyesmivel hányszor rémítenek!</p><p><strong>TARTUFFE</strong><br>E lelkifurdalás, asszonyom, kész nevetség -<br>Csitításának én a művésze lehetnék.<br>Igaz, hogy tiltva van egynémely élvezet,<br>De alkudozni az Istennel is lehet,<br>Mert fontos tudomány s a szükséglet hatása<br>A lelkiismeret kellő kitágítása.<br>És igazolja majd legrosszabb tetteit<br>A cél szentsége és a buzgó, tiszta hit.<br>Én e titkokra majd lassanként kitanítom,<br>Csak bízza rám magát ezen a kényes úton.<br>Töltse be vágyamat s ne féljen, asszonyom:<br>Én felelek ezért, s a bűnt elvállalom.</p><p>_</p><p>Elmira hangosan köhög</p><p>_</p><p>Ön erősen köhög.</p><p><strong>ELMIRA</strong><br>Bizony, kínszenvedés ez.</p><p><strong>TARTUFFE</strong><br>És mit szól, asszonyom, egy kis édesgyökérhez?</p><p><strong>ELMIRA</strong><br>Makacs hülés, ilyet nem éreztem soha -<br>S tán nincs is szer, ami most meggyógyítana.</p><p><strong>TARTUFFE</strong><br>Ez borzasztó lehet.</p><p><strong>ELMIRA</strong><br>Igen, elmondhatatlan.</p><p><strong>TARTUFFE</strong><br>Szóval aggályait oszlassa el nyugodtan:<br>Itt mély titok marad minden, ezt higgye el,<br>Márpedig bűn csak az, aminek híre kel.<br>A botrány, asszonyom, csak az kiált az égre.<br>S ki titkon vétkezik, annak már nincs is vétke.</p><p><strong>ELMIRA</strong><br><em>(megint köhög és kopog az asztalon)</em><br>Látom, engedni kell, ha kínos is nekem:<br>Amit tőlem kiván, rendben van, megteszem,<br>Mert ennél kevesebb nem volna elég úgysem,<br>Hogy egy bizonyos úr szavamnak végre higgyen.<br>Igen, rettenetes, hogy így áll a dolog -<br>Nem hittem volna, hogy még idáig jutok,<br>De kényszerítenek, hogy még tovább haladjak<br>S mondhatok bármit is, hitetlenek maradnak.<br>Az úr mást követel, meggyőzőbb tanukat,<br>Hogy kedvére tegyek, elszánom magamat.<br>Ha megadásomért mégis haragszik Isten,<br>Haragja arra száll, akiért bűnbe estem,<br>Az nem lehet, hogy a vétek enyém legyen.</p><p><strong>TARTUFFE</strong><br>Vállalom, asszonyom, s persze hogy semmi sem&mldr;</p><p><strong>ELMIRA</strong><br>Azt ajtót nyissa ki s nézze meg, arra kérem,<br>Hogy kint a folyosón&mldr; nem jár-e ott a férjem.</p><p><strong>TARTUFFE</strong><br>Fölösleges - miért pazarol rá időt?<br>Már régen vezetem orránál fogva őt,<br>Dicsőség neki az, mikor kettesben érhet,<br>S elértem nála, hogy nem hisz saját szemének.</p><p><strong>ELMIRA</strong><br>Azért csak menjen, és, kérem, jól nézze meg<br>És vigyázzon, nehogy itt meglephessenek.</p><p>**</p><a href=#hatodik-jelenet-1><h2 id=hatodik-jelenet-1><span class=hanchor arialabel=Anchor># </span>HATODIK JELENET</h2></a><p>**_</p><p>Orgon, Elvira</p><p>_</p><p><strong>ORGON</strong><br><em>(előbújik az asztal alól)</em> Undorító alak, bevallom hát magának,<br>Odavagyok, nem is tudom, hogy mit csináljak.</p><p><strong>ELMIRA</strong><br>Hogyan? Hát már kibújt? Nem, ez nem tréfa itt,<br>Bujjon csak vissza és még várjon egy kicsit,<br>Hogy biztos legyen és látszattal be ne érje<br>S ne bízza rá magát gyanúra, feltevésre.</p><p><strong>ORGON</strong><br>A pokol fenekén sincs ennél gonoszabb.</p><p><strong>ELMIRA</strong><br>Vigyázzon! Túl hamar hinnie nem szabad.<br>Győződjék meg s csak úgy ítéljen, arra kérem.<br>Türelem, türelem - túl gyorsan ne ítéljen.<br><em>(Orgon elé áll, hogy eltakarja)</em></p><p>**</p><a href=#hetedik-jelenet-1><h2 id=hetedik-jelenet-1><span class=hanchor arialabel=Anchor># </span>HETEDIK JELENET</h2></a><p>**_</p><p>Tartuffe, Elmira, Orgon</p><p>_</p><p><strong>TARTUFFE</strong><br><em>(nem látja meg Orgont)</em> Itt minden összevág javamra, asszonyom:<br>Megnéztem a lakást és megnyugtathatom,<br>Hogy senki sincs közel, és lelkem elbüvölten&mldr;</p><p>_</p><p>Miközben Tartuffe kitárt karral előrelép, hogy megölelje Elmirát, az hátralép, és Tartuffe észreveszi Orgont</p><p>_</p><p><strong>ORGON</strong><br><em>(előlép)</em> Hohó! A szerelem ennyire tombol önben?<br>Hogy elragadja önt e mohó szenvedély!<br>Ó, ó, a szent! Nekem már hiába beszél!<br>Ilyen könnyen esik bűnbe? Na, szép bitangság,<br>Nőül venni a lányt s elcsábítani anyját!<br>Azt hittem, nem igaz, s egész idő alatt<br>Vártam csak, hogy mikor jön a jó fordulat.<br>De kívánhatok-e még több bizonyítékot?<br>Nem, többre nem vagyok kiváncsi, épp elég volt.</p><p><strong>ELMIRA</strong><br><em>(Tartuffe-höz)</em> Nem volt kedvem szerint, hogy önnel így tegyek<br>S nem tettem volna, ha nem kényszerítenek.</p><p><strong>TARTUFFE</strong><br><em>(Orgonhoz)</em> Hogyan? Hát elhiszi&mldr;?</p><p><strong>ORGON</strong><br>Hagyja ezt abba, kérem.<br>Ki a házamból és már ne sokat beszéljen.</p><p><strong>TARTUFFE</strong><br>Úgy volt, hogy&mldr;</p><p><strong>ORGON</strong><br>Ezzel itt már nem megy semmire<br>S nem változtat azon, hogy el kell mennie.</p><p><strong>TARTUFFE</strong><br>Maga megy! Azt hiszi, hogy maga itt a gazda?<br>Nem, enyém ez a ház, mert maga nekem adta,<br>S majd megmutatom én, hogy hiába akar<br>Belémkötni pimasz cselfogásaival,<br>S hogy majd megbüntetem ezt a csalást, e vétket<br>S tudni fogom, hogyan bosszuljam meg a sértett<br>Eget, s keservesen meg fogja bánni, hogy<br>Így bánt velem s az én házamból most kidob.</p><p>**</p><a href=#nyolcadik-jelenet><h2 id=nyolcadik-jelenet><span class=hanchor arialabel=Anchor># </span>NYOLCADIK JELENET</h2></a><p>**_</p><p>Elmira, Orgon</p><p>_</p><p><strong>ELMIRA</strong><br>Nem értem, mit jelent az egész, mire mondta&mldr;</p><p><strong>ORGON</strong><br>Nagyon zavart vagyok, s nincs okom vigalomra.</p><p><strong>ELMIRA</strong><br>Miért?</p><p><strong>ORGON</strong><br>Látom, milyen nagy volt az én hibám.<br>És nagy gondot okoz nekem az adomány.</p><p><strong>ELMIRA</strong><br>Az adomány&mldr;</p><p><strong>ORGON</strong><br>Igen, ez megtörtént valóban.<br>De van egy másik ok, hogy amiatt aggódjam.</p><p><strong>ELMIRA</strong><br>Mi az?</p><p><strong>ORGON</strong><br>Megtudja majd. Megyek s megnézem én,<br>Hogy fent van-e az a kazetta a helyén.</p><p>**</p><a href=#ötödik-felvonás><h1 id=ötödik-felvonás><span class=hanchor arialabel=Anchor># </span>ÖTÖDIK FELVONÁS</h1></a><a href=#első-jelenet-4><h2 id=első-jelenet-4><span class=hanchor arialabel=Anchor># </span>ELSŐ JELENET</h2></a><p>**_</p><p>Orgon, Cléante</p><p>_</p><p><strong>CLÉANTE</strong><br>Hová szaladsz?</p><p><strong>ORGON</strong><br>Nem is tudom - jaj, hihetetlen!</p><p><strong>CLÉANTE</strong><br>Én azt tanácsolom, fontoljuk meg mi ketten,<br>Hogy mit tegyünk, ha már így fordult az eset.</p><p><strong>ORGON</strong><br>Ez a kazetta, ez még veszélyes lehet:<br>Nekem a legnagyobb gondot most ez okozza.</p><p><strong>CLÉANTE</strong><br>De mi is hát ez a titokzatos kazetta?</p><p><strong>ORGON</strong><br>Argas barátomé e kazetta - szegény<br>Titokban bízta rám még annak idején,<br>Amikor menekült, az én kezembe adta,<br>Tudom, iratait rejti ez a kazetta,<br>S ettől függ élete és minden birtoka.</p><p><strong>CLÉANTE</strong><br>Hogyan bízhattad ezt Tartuffe gondjaira?</p><p><strong>ORGON</strong><br>Lelkiismereti kérdés volt ez valóban:<br>Elmondtam titkomat, megbíztam árulómban,<br>És elhittem neki, rábírt érveivel,<br>Hogy az iratokat jobb, ha ő rejti el,<br>Mert így, ha kutatatás indul meg a dologban,<br>Találok kiutat s tagadhatok nyugodtan -<br>S azzal nyugtatta meg lelkiismeretemet,<br>Hogy így valótlanul is megesküdhetek.</p><p><strong>CLÉANTE</strong><br>Barátom, rosszul állsz, és elbillen a mérleg,<br>Mert nézetem szerint - ha ugyan jól ítélek -<br>Az adománylevél s az elárult titok<br>Olyan könnyelműség, mely most hurokba fog.<br>Ha e két zálogot az ő kezébe tetted,<br>Ezzel már nagy előnyt biztositott fölötted<br>S akkor nem volt okos dolog, hogy így kitedd:<br>Van az ilyesmire más mód is, szelidebb.</p><p><strong>ORGON</strong><br>Hát ilyen megható áhitat köntösében<br>Gonosz és kétszínű sziv rejtőzhetik? Szégyen!<br>S én befogadtam őt, koldus volt, nincstelen:<br>De több áhítatos alak nem kell nekem.<br>Ha rájuk gondolok, dühömben forr a vérem,<br>S már jöhet ezután, ott ütöm, ahol érem.</p><p><strong>CLÉANTE</strong><br>No lám! Túlzol megint és szélsőségesen,<br>Nem tudsz mértékletes maradni semmiben.<br>A józan ész sosem vág össze a tiéddel,<br>S egy pillanat alatt másik végletbe érsz el.<br>Megérted a hibát és tévedésedet,<br>Színlelt áhítat, látod, hová vezet.<br>No de hát, szabad-e hibád mérlegre téve<br>Belebotlani egy még nagyobb tévedésbe,<br>S egy pimasz naplopó után ítélni meg<br>Az igazán derék és őszinte szivet?<br>Azért mert rászedett egy szemtelen gazember<br>Sivár erkölccsel és dagályos intelemmel,<br>Hirtelen azt hiszed, hogy mindenki ilyen,<br>S igazi áhitat sehol meg nem terem?<br>Csak az istentelen élhet ily logikával.<br>Ne téveszd össze az erényt a látszatával,<br>Fontold meg jól, ki az, akit tisztelni kell,<br>De a mértékedet ne veszítsd ebben el,<br>A csalásra ne nézz rajongó tisztelettel<br>S azért az igazi buzgalmat, azt se vesd el.<br>S ha már természeted, hogy végletbe esel,<br>Még mindig jobb, öcsém, ha emígy vétkezel.</p><p>**</p><a href=#második-jelenet-4><h2 id=második-jelenet-4><span class=hanchor arialabel=Anchor># </span>MÁSODIK JELENET</h2></a><p>**_</p><p>Damis, Orgon, Cléante</p><p>_</p><p><strong>DAMIS</strong><br>Apám! Igaz-e, hogy e gaz megfenyegette,<br>S ami jót tett vele apám, már elfeledte,<br>S többet is mert ez a rongy felfuvalkodott,<br>S kezébe tőrt apám nagy jósága adott?</p><p><strong>ORGON</strong><br>Igen, így van, fiam, s kínom már tűrhetetlen.</p><p><strong>DAMIS</strong><br>Apám, csak bízza rám: a két fülét lemetszem.<br>Aljas pimasz, de nem kell megijednie:<br>Csak egy csapás elég, s már végeztem vele.<br>Én elintézem őt, agyoncsapom, levágom.</p><p><strong>CLÉANTE</strong><br>Kissé fiatalos megoldás ez, barátom.<br>Jobb lesz indulatát lecsillapítani:<br>Korunk a rend kora, és nem jár jól, aki<br>Erőszakoskodik és megsérti a törvényt.</p><p>**</p><a href=#harmadik-jelenet-4><h2 id=harmadik-jelenet-4><span class=hanchor arialabel=Anchor># </span>HARMADIK JELENET</h2></a><p>**_</p><p>Pernelle asszony, Mariane, Elmira, Dorine, Damis, Orgon, Cléante</p><p>_</p><p><strong>PERNELLE ASSZONY</strong><br>Milyen rettenetes titkok ezek? Mi történt?</p><p><strong>ORGON</strong><br>Én voltam tanuja, itt kétség nem lehet.<br>Látja, jóságomért ez hát a köszönet.<br>Buzgón befogadok egy embert nyomorában.<br>Jobban saját öcsém, az sem élhetne nálam,<br>Jótéteményemet naponta élvezi,<br>Lányomat s pénzemet odaadom neki,<br>Ő pedig azalatt, sötét terveit szőve,<br>A gazember pimasz szemet mer vetni nőmre,<br>S aljas merénylete neki még nem elég,<br>Rám szegzi most saját jótettem fegyverét,<br>Amit tőlem kapott, most azzal tönkretenne,<br>Ostoba jó szivem hoz romlást a fejemre,<br>Birtokomból elűz és letaszítana<br>Oda, ahonnan én húztam ki valaha.</p><p><strong>DORINE</strong><br>Szegény!</p><p><strong>PERNELLE ASSZONY</strong><br>Nem, fiam, én nem hihetem sehogy sem,<br>Hogy része van neki egy rossz cselekedetben.</p><p><strong>ORGON</strong><br>Hogy?</p><p><strong>PERNELLE ASSZONY</strong><br>A jámborakat irígység környezi.</p><p><strong>ORGON</strong><br>Tessék? Mit mond, anyám? Hogy kell ezt érteni?</p><p><strong>PERNELLE ASSZONY</strong><br>Különös életet élnek itt a tiéid,<br>S tudod, hogy őt milyen gyűlölettel kisérik.</p><p><strong>ORGON</strong><br>Mit változtat ezen, anyám, a gyűlölet?</p><p><strong>PERNELLE ASSZONY</strong><br>Gyerekkorodban is arra neveltelek,<br>Hogy a bűnösök az erényt sosem dicsérték:<br>Vesznek az irigyek, nem vész el az irigység.</p><p><strong>ORGON</strong><br>S az egésznek anyám, ehhez itt mi köze?</p><p><strong>PERNELLE ASSZONY</strong><br>Amit róla ezek mondanak, mind mese.</p><p><strong>ORGON</strong><br>De mondtam már, anyám, láttam saját szememmel.</p><p><strong>PERNELLE ASSZONY</strong><br>Nem is tudod, milyen gonosz az irigy ember.</p><p><strong>ORGON</strong><br>Megpukkadok, anyám. Nem mondom eleget?<br>Én magam láttam a bűnös merényletet.</p><p><strong>PERNELLE ASSZONY</strong><br>Mindig ontják ezek a rossz nyelvek a mérget,<br>A földön senki sincs, akit ők megkimélnek.</p><p><strong>ORGON</strong><br>Ez a beszéd, anyám, mondhatom, esztelen.<br>Láttam - és tanu rá a saját két szemem.<br>Láttam, láttam - hogyan mondjam már, hogy megértse?<br>Talán századszor is ordítsam a fülébe?</p><p><strong>PERNELLE ASSZONY</strong><br>A látszat, istenem, gyakran tévútra visz.<br>S hányszor csalódhatik az ember szeme is!</p><p><strong>ORGON</strong><br>Megőrülök.</p><p><strong>PERNELLE ASSZONY</strong><br>Bizony, a hamis gyanu árnya<br>Nagyon gyakran a jót is rosszra magyarázza.</p><p><strong>ORGON</strong><br>Szóval, ha kedve van a feleségemet<br>Ölelni - irgalom ez tőle?</p><p><strong>PERNELLE ASSZONY</strong><br>Nem lehet<br>Vádolni valakit, csak ha komoly okod van,<br>Várhattál volna, míg biztos vagy a dologban.</p><p><strong>ORGON</strong><br>Az ördögit! Tehát amíg biztos vagyok?<br>Úgy gondolja, amíg megvártam volna, hogy<br>Szemem előtt&mldr; Nem is tudom már, mit beszélek.</p><p><strong>PERNELLE ASSZONY</strong><br>Hiszen tudod, milyen rajongó, tiszta lélek.<br>Nem megy fejembe, nem, olyat nem hihetek,<br>Hogy megtette, amit most ráfognak ezek.</p><p><strong>ORGON</strong><br>Ha más gyötörne így, tudnám, hogyan beszéljek,<br>De inkább hallgatok - úgy elöntött a méreg.</p><p><strong>DORINE</strong><br><em>(Orgonhoz)</em> Csak visszakapta a magáét - ez szabály;<br>Nem akart hinni s most hitelre nem talál.</p><p><strong>CLÉANTE</strong><br>Hány perc vész kárba e mihaszna semmiségre,<br>És legfőbb ideje már intézkedni végre.<br>Ha Tartuffe fenyeget, nem kis veszedelem.</p><p><strong>DAMIS</strong><br>Hogyan? Lehet-e hát, hogy ilyen szemtelen!</p><p><strong>ELMIRA</strong><br>Nem tudom hinni, hogy ez így mehetne végbe:<br>Túlontúl feltűnő hálátlan cselszövése.</p><p><strong>CLÉANTE</strong><br><em>(Orgonhoz)</em> Csak ne bízz ebben: a módot majd megleli,<br>Hogy a pör ellened sikerüljön neki.<br>Kevesebb okkal is vitt már gonosz hinárba<br>Ártatlanokat a cselszövők intrikája.<br>Ismétlem, ha tudod, hogy ez a fegyvere,<br>Nem-lett volna szabad így elbánnod vele.</p><p><strong>ORGON</strong><br>Igaz, de mit tegyek? Az áruló gazember<br>Itt úgy viselkedett, hogy nem birtam dühömmel.</p><p><strong>CLÉANTE</strong><br>Most az volna talán legokosabb, ha mi<br>Tudnánk közöttetek békét teremteni.</p><p><strong>ELMIRA</strong><br>Ha tudom, hogy ez a fegyver van a kezében,<br>Ilyen nagy zűrzavart nem keltek semmiképpen.<br>Hisz én&mldr;</p><p><strong>ORGON</strong><br><em>(Dorine-hoz, megpillantva a belépő Lojális urat)</em><br>Ki ez az úr? Menjen, kérdezze meg,<br>Most aztán szívesen látok vendégeket!</p><p>**</p><a href=#negyedik-jelenet-4><h2 id=negyedik-jelenet-4><span class=hanchor arialabel=Anchor># </span>NEGYEDIK JELENET</h2></a><p>**_</p><p>Lojális úr, Pernelle asszony, Orgon, Damis, Mariane, Dorine, Elmira, Cléante</p><p>_</p><p><strong>LOJÁLIS ÚR</strong><br><em>(Dorine-hoz, a szín hátterében)</em><br>Kedves nővérem, én csak beszélni szeretnék<br>Az úrral.</p><p><strong>DORINE</strong><br>Ó igen, de épp most sok a vendég,<br>S nem hiszem, hogy az úr fogad még valakit.</p><p><strong>LOJÁLIS ÚR</strong><br>Nem azért keresem, hogy tán zavarjak itt,<br>Nem lesz az én ügyem az úrnak kellemetlen,<br>Végül meglátja majd, örül, hogy idejöttem.</p><p><strong>DORINE</strong><br>Neve?</p><p><strong>LOJÁLIS ÚR</strong><br>Csak mondja azt, hogy ő küldött ide,<br>Tartuffe úr, de az ügy az úrnak érdeke.</p><p><strong>DORINE</strong><br><em>(Orgonhoz)</em> Egy finom modorú ember Tartuffe nevében,<br>S azt hangoztatja, hogy az úrnak érdekében,<br>S hogy majd örül az úr.</p><p><strong>CLÉANTE</strong><br><em>(Orgonhoz)</em> Meg kell tudni hamar,<br>Ki ez az ember és miért jött, mit akar.</p><p><strong>ORGON</strong><br><em>(Cléante-hoz)</em> Békíteni akar - tán azért jött ide.<br>Igazán nem tudom, milyen legyek vele.</p><p><strong>CLÉANTE</strong><br>Kérlek, haragodat ne áruld el neki,<br>S ha akar, szívesen engedd békíteni.</p><p><strong>LOJÁLIS ÚR</strong><br><em>(Orgonhoz)</em> Üdvözlöm önt, uram. Az ég bosszúja érje<br>Az ellenségeit, önt meg kegye kisérje.</p><p><strong>ORGON</strong><br><em>(Cléante-hoz)</em> Mondtam, ugye? Milyen szelíden kezd bele!<br>Majd meglátod, hogy ez a békülés jele.</p><p><strong>LOJÁLIS ÚR</strong><br>Az ön háza, uram, becses az én szememben,<br>Atyjaurának is már szolgája lehettem.</p><p><strong>ORGON</strong><br>Bocsásson meg, uram, de röstellem nagyon,<br>Hogy nem ismerem önt és nevét sem tudom.</p><p><strong>LOJÁLIS ÚR</strong><br>Lojális a nevem, normandiai, kérem,<br>Főporkoláb vagyok, e tisztséget elértem,<br>Mert negyven éve már, hogy az ég így kegyel,<br>És hivatalomat dicsően látom el.<br>Engedje meg, uram, mert azért zavarom csak,<br>Hogy egy rendeletet a házon végrehajtsak&mldr;</p><p><strong>ORGON</strong><br>Hogy ön azért&mldr;</p><p><strong>LOJÁLIS ÚR</strong><br>Uram, csak semmi izgalom:<br>Egy kis fölszólítás, ez a hivatalom,<br>Kilakoltatni önt s övéit s persze minden<br>Ingóságot, bútort elszállíttatni innen.<br>Jogerős rendelet és haladéktalan&mldr;</p><p><strong>ORGON</strong><br>Én, innen el?</p><p><strong>LOJÁLIS ÚR</strong><br>Igen, ha úgy tetszik, uram.<br>Hiszen most már e ház, ezt tudjuk mind a ketten,<br>A jó Tartuffe úré, megfellebbezhetetlen.<br>Az ön javainak ura s gazdája ő<br>Egy szerződés szerint, mely nálam lelhető,<br>S nyugodjék meg, uram, szabályos és hibátlan.</p><p><strong>DAMIS</strong><br><em>(Lojális úrhoz)</em> Csak bámulok - ilyen pimaszt még sose láttam.</p><p><strong>LOJÁLIS ÚR</strong><br><em>(Damishoz)</em> Uram, én önnel itt tárgyalni sem tudok,<br>De látom, ez az úr megfontolt és nyugodt. <em>(Orgonra mutat)</em><br>Mert jámbor ember ő, tudja, hogy mi a dolga:<br>S biztos, hogy soha a törvénnyel nem dacolna.</p><p><strong>ORGON</strong><br>De&mldr;</p><p><strong>LOJÁLIS ÚR</strong><br>Jól tudom, uram, hogy egy millió miatt<br>Sem türne lázadást vagy villongásokat<br>S mint hű alattvaló és tisztességes ember<br>Elszenvedi, amit a törvény szava rendel.</p><p><strong>DAMIS</strong><br>Főporkoláb uram, nem gondolja-e, hogy<br>Fekete zubbonya ingerli e botot?</p><p><strong>LOJÁLIS ÚR</strong><br><em>(Orgonhoz)</em> Küldje el a fiút, vagy megteszem, amit kell:<br>Sajnálatomra egy jegyzőkönyvet veszek fel,<br>S elmarasztalom önt haladéktalanul.</p><p><strong>DORINE</strong><br><em>(félre)</em> Illojális nagyon ez a Lojális úr!</p><p><strong>LOJÁLIS ÚR</strong><br>A jó embereken én mindig meghatódom<br>S e megbizást nem is vállalnám semmi módon,<br>Ha nem azért, hogy így örömet okozok<br>Önnek, s én járok el ügyében, nem azok,<br>Kik nem néznek ilyen nagy tisztelettel önre -<br>Eljárásuk bizony egy kissé durva lenne.</p><p><strong>ORGON</strong><br>Rosszabb lehet-e, mint hogy az embereket<br>Házukból kiteszi?</p><p><strong>LOJÁLIS ÚR</strong><br>Kap időt eleget.<br>Mert holnapig, hogy ön jóságomat belássa,<br>Haladékot adok a kilakoltatásra.<br>Persze, az éjszakát, azt itt kell töltenem:<br>Nem lesz itt senki más, csak én s tíz emberem.<br>De lefekvés előtt - ez formaság, szabályzat -<br>Átadja nekem minden kulcsát a háznak.<br>Lesz gondom arra, hogy itt csend és rend legyen,<br>S ne zavarja az ön nyugalmát senki sem.<br>Reggelre azután kell persze itt ügyesség:<br>Az utolsó szegig - és csak sietni tessék.<br>Ne féljen, itt marad tíz erős emberem,<br>Önnek segíteni, hogy minden kint legyen.<br>Ilyen szivélyesen ki intézné e dolgot?<br>És minthogy önnel én ilyen kegyet gyakorlok,<br>Viszontszolgálatul csak azt kérem, uram,<br>Hadd működhessem itt én is zavartalan.</p><p><strong>ORGON</strong><br><em>(félre)</em> Abból, amim maradt, itt helyben és azonnal<br>Megfizetném a száz legszebb Lajos-arannyal<br>Azt az élvezetet, hogy úgy vágjam pofon<br>Ezt a rongy alakot, ahogyan csak tudom.</p><p><strong>CLÉANTE</strong><br><em>(halkan Orgonhoz)</em> Csak ártanál vele.</p><p><strong>DAMIS</strong><br>Úgy felháborít engem,<br>Hogy máris viszketést érzek a tenyeremben.</p><p><strong>DORINE</strong><br>Az ön háta olyan jó szélesre szabott,<br>Kedves Lojális úr - illenék rá a bot.</p><p><strong>LOJÁLIS ÚR</strong><br>A pimaszságait, szivem, könnyen letörném,<br>Mert asszonyokra is vonatkozik a törvény.</p><p><strong>CLÉANTE</strong><br><em>(Lojális úrhoz)</em> Fejezzük is be már, beszéltünk eleget,<br>Kérjük az iratot, azután elmehet.</p><p><strong>LOJÁLIS ÚR</strong><br>Viszontlátásra! A jóságos Isten óvja!</p><p><strong>ORGON</strong><br>Csapjon be mennyköve beléd és megbizódba!</p><p>**</p><a href=#ötödik-jelenet-3><h2 id=ötödik-jelenet-3><span class=hanchor arialabel=Anchor># </span>ÖTÖDIK JELENET</h2></a><p>**_</p><p>Orgon, Cléante, Mariane, Elmira, Pernelle asszony, Dorine, Damis</p><p>_</p><p><strong>ORGON</strong><br>Most láthatja, anyám, hogy igazam van-e:<br>Elég bizonyíték az ügy kifejlete.<br>Nos, világos-e már a többi árulása?</p><p><strong>PERNELLE ASSZONY</strong><br>Úgy vagyok, mint aki égből potyog a sárba.</p><p><strong>DORINE</strong><br><em>(Orgonhoz)</em> Kár panaszkodnia, kár őt csepülnie,<br>Ha szent szándékait így teljesíti be.<br>A szeretetben ő olyan tökélyre tett szert,<br>Tudja, hogy a vagyon kísérti meg az embert!<br>És tiszta irgalom, ha ettől fosztja meg:<br>Szeme előtt csupán az ön üdve lebeg.</p><p><strong>ORGON</strong><br>Hallgasson - mindig ezt kell mondanom magának.</p><p><strong>CLÉANTE</strong><br><em>(Orgonhoz)</em> A baj ellen milyen orvosságot találhat?</p><p><strong>ELMIRA</strong><br>Ha közhírré teszi rút merényleteit,<br>A szerződést ezek érvénytelenitik<br>S hálátlansága oly mélységesen sötét lesz,<br>Hogy nem juthat el a gaztett élvezetéhez.</p><p>**</p><a href=#hatodik-jelenet-2><h2 id=hatodik-jelenet-2><span class=hanchor arialabel=Anchor># </span>HATODIK JELENET</h2></a><p>**_</p><p>Valér, Orgon, Cléante, Elmira, Mariane stb.</p><p>_</p><p><strong>VALÉR</strong><br>Bocsánat, Orgon úr, meg kell zavarnom itt,<br>De a fenyegető veszély rákényszerít.<br>Egy barátom, aki örül, ha megkímélhet,<br>És tudja, hogy mi fűz önhöz, miféle érdek,<br>Megszegte esküjét, s azon melegiben<br>Egy nagy, hivatalos titkot közölt velem,<br>S üzenete nyomán rögtön idesiettem,<br>Hogy értesítsem és rögtön szökni segítsem.<br>A gazember, aki sokáig csalta önt,<br>Fejedelmünk elé kihallgatásra ment.<br>Ott megvádolta önt és bűnjelként adott át<br>Uralkodónknak egy irattal telt kazettát,<br>S előadta, hogy ön tudva rejtette itt<br>Egy fölségáruló titkos papírjait.<br>Nem tudom pontosan, mi vétke önnek ebben,<br>De parancs iratott az ön személye ellen,<br>Sőt még Tartuffe maga is engedélyt kapott,<br>Hogy elkisérheti a rendőrhadnagyot.</p><p><strong>CLÉANTE</strong><br>Nézd csak, az áruló fegyvert szerez jogának,<br>Hogy örökölje a házat s vagyont utánad.</p><p><strong>ORGON</strong><br>Az ember igazán förtelmes bestia!</p><p><strong>VALÉR</strong><br>Most a kis haladék is végzetes hiba,<br>Hintóm s kapuban: jöjjön, fő a sietség,<br>S itt van ezer arany, a költségekre: tessék.<br>Ne veszítsünk időt: a villám fenyeget,<br>Csapásai elől más kiút nem lehet.<br>Arról gondoskodom, hogy biztos helyre érjen,<br>És míg célba nem ér, én végig elkisérem.</p><p><strong>ORGON</strong><br>Ez a gondoskodás hogy lekötelezett!<br>Most nincsen rá idő, hogy megköszönjem ezt,<br>De tán megérem, és az ég megsegít abban,<br>Hogy hű szolgálatát még viszonozni tudjam,<br>Isten veletek és vigyázat&mldr;</p><p><strong>CLÉANTE</strong><br>Gyorsan el!<br>Igyekszünk majd, öcsém, megtenni, ami kell.</p><p>**</p><a href=#hetedik-jelenet-2><h2 id=hetedik-jelenet-2><span class=hanchor arialabel=Anchor># </span>HETEDIK JELENET</h2></a><p>**_</p><p>Rendőrhadnagy, Tartuffe, Valér, Orgon, Elmira, Mariane stb.</p><p>_</p><p><strong>TARTUFFE</strong><br><em>(megállítja Orgont)</em> Lassan, uram, minek szaladni?<br>Csak nyugodtan:<br>Megpihenhet hamar egy jó, közeli lyukban.<br>Letartóztatjuk, és e percben már fogoly.</p><p><strong>ORGON</strong><br>Áruló, ezzel a fogással búcsúzol?<br>Így sikerült, bitang, utadból félretenned?<br>Ez hát a teteje az egész förtelemnek?</p><p><strong>TARTUFFE</strong><br>E rágalmaival, uram, hiába sért;<br>Én mindent el tudok szenvedni Istenért.</p><p><strong>CLÉANTE</strong><br>Azt meg kell adni, hogy ehhez nagy türelem kell.</p><p><strong>DAMIS</strong><br>Isten nevével is játszik ez a gazember!</p><p><strong>TARTUFFE</strong><br>Szándékomat dühük sem másíthatja meg,<br>De bátran megteszem kötelességemet.</p><p><strong>MARIANE</strong><br>Mondhatom, igazán dicsőségére válik,<br>Hogy miért jött s milyen megbizatással áll itt.</p><p><strong>TARTUFFE</strong><br>Dicsőség bármilyen megbízás, amelyet<br>Az a hatalom ad, melytől ez is ered.</p><p><strong>ORGON</strong><br>S arra emlékszel-e, te hálátlan gazember,<br>Hogy honnan húztalak ki irgalmas kezemmel?</p><p><strong>TARTUFFE</strong><br>No, igen, jól tudom, mennyire segített,<br>De a trón érdeke áll mindenek felett,<br>Ez kívánja, e szent függés, jogos erőszak,<br>Hogy most minden egyéb hálát szivembe fojtsak,<br>Jó barátot, szülőt, feleséget, s ha kell,<br>Magamat is velük áldozom érte fel.</p><p><strong>ELMIRA</strong><br>Csaló!</p><p><strong>DORINE</strong><br>Ehhez hogy ért: amit mindenki tisztel,<br>Köpenynek szabja ki s beburkolózik ezzel.</p><p><strong>CLÉANTE</strong><br>S ha ilyen tiszta és nem néz önérdeket,<br>Ez a nagy buzgalom, mellyel itt kérkedett,<br>Miért várt vele, míg Orgon úr tetten érte,<br>Hogyan tört titkosan neje becsületére?<br>Eszébe sem jutott őt följelenteni<br>Addig, amíg magát ő nem kergette ki!<br>Nem azért említem, hogy szándékát ne állja,<br>Az adományt, melyet imént hagyott magára,<br>De ha a bűne ez és így bánik vele,<br>Az ajándékba ön miért is ment bele?</p><p><strong>TARTUFFE</strong><br><em>(a hadnagyhoz)</em> Uram, túl sok idő vész el a nyelvelésben -<br>Hát végrehajtani a parancsot ne késsen.</p><p><strong>RENDŐRHADNAGY</strong><br>Igen, már túl soká időztünk e helyen:<br>Jókor szólt közbe, hogy amit kell, megtegyem.<br>És majd kisérem önt, s ön azonnal elindul<br>A börtönbe, amely lakhelye lesz ezentúl.</p><p><strong>TARTUFFE</strong><br>Én, uram?</p><p><strong>RENDŐRHADNAGY</strong><br>Igen, ön.</p><p><strong>TARTUFFE</strong><br>Börtönbe? Hogy lehet?</p><p><strong>RENDŐRHADNAGY</strong><br>E kérdésére nem magának felelek. <em>(Orgonhoz)</em><br>A veszélyből, uram, térjen magához újra.<br>Uralkodónkat a hazugság undorítja,<br>Szeme az emberi szivekbe lát bele,<br>S nem téveszti meg a csalók müvészete.<br>Helyes itélete, finom, nagyszerű lelke<br>Az élet menetét mindig jól megfigyelte,<br>Mindig megfékezi nagy indulatait,<br>Soha szilárd esze végletbe nem esik.<br>Megadja az igaz jámbor fénykoszorúját,<br>De nem lesz soha e buzgalma elvakultság,<br>S bárhogy tiszteli a szentet, az igazit,<br>Az álszentektől ő éppúgy undorodik.<br>Ez sem elég ravasz ahhoz, hogy őt becsapja,<br>Mert nem szedheti rá, semmi ördögi csapda.<br>Tiszta és átható szemének sugara<br>Belehatolt e szív aljas zugaiba.<br>Önt vádolta be ő, de saját maga végre<br>E tett folytán jutott a bíróság kezére,<br>Egy hirhedett csaló, kit a fejedelem<br>Régóta keres, mindig más neveken,<br>Oly sok terheli őt, annyi fekete bűne,<br>Hogy egész kötetek telnének ki belőle,<br>Uralkodónk, kit a csalás visszataszít,<br>Gyűlölte gonosz hálátlanságait,<br>Most még e legnagyobb szörnytettét is kivárta,<br>S engem csupán azért adott szolgálatára,<br>Hogy lássuk csak, mit is mer még a szemtelen,<br>És leleplezzük itt, ön előtt, hirtelen.<br>És elrendelte, hogy ami írást e gaznak<br>Ön kiszolgáltatott, most tőle elkobozzák,<br>S hatalma a kötést érvényteleníti,<br>Mellyel ön javait átengedte neki,<br>Végül az ön bűnét, melybe titkon, barátja<br>Szökésekor esett, ezennel megbocsátja,<br>Ezzel hálálja még azt az odaadást,<br>Mellyel ön valaha az ő pártjára állt,<br>És így mutatja meg, hogy jó szíve a bajban<br>Megjutalmazza azt, ki jól szolgálta hajdan.<br>Hogy nem felejti el soha az érdemet,<br>S emlékezete nem a rosszat őrzi meg.</p><p><strong>DORINE</strong><br>Áldott legyen az ég!</p><p><strong>PERNELLE ASSZONY</strong><br>Szivemről kő esett le.</p><p><strong>ELMIRA</strong><br>Szerencsés fordulat!</p><p><strong>MARIANE</strong><br>Hát ezt ugyan ki hitte?</p><p><strong>ORGON</strong><br><em>(Tartuffe-höz, akit a rendőrhadnagy magával visz)</em><br>Látod, te áruló&mldr;</p><p><strong>CLÉANTE</strong><br>Öcsém, fékezd magad,<br>Méltatlanságait átvenni nem szabad.<br>E nyomorultat itt rossz sorsa már elérte,<br>Ne bántsd: rábízhatod lelkiismeretére,<br>Kívánjuk neki, hogy találjon rá szive<br>Az emberi erény jó ösvényeire,<br>Javítsa életét és bűnét meggyülölje,<br>S a nagy fejedelem ne sujtsa őt a földre,<br>Te pedig magad trónja elé veted<br>S hálát adsz, hogy ilyen szelíden bánt veled.</p><p><strong>ORGON</strong><br>Jól mondod ezt, igen: menjünk hát mind eléje,<br>S hálás szivünk az ő kegyes szivét dicsérje.<br>És ha leróttuk ezt az első tartozást,<br>Sorra kerítjük a következőt, a nászt:<br>Megünnepelni, hogy ők ketten egybekelnek,<br>S Valérban az igaz és nagylelkű szerelmet.</p><hr><ul><li>Cato - római politikus és író (i. e. 234-149-ig). A régi római hagyományok ápolását állította szembe a görög kultúrával.</li></ul></article><hr><div class=page-end id=footer><div class=backlinks-container><h3>Backlinks</h3><ul class=backlinks><li>No backlinks found</li></ul></div><div><script src=https://cdn.jsdelivr.net/npm/d3@6.7.0/dist/d3.min.js integrity="sha256-+7jaYCp29O1JusNWHaYtgUn6EhuP0VaFuswhNV06MyI=" crossorigin=anonymous></script><h3>Interactive Graph</h3><div id=graph-container></div><style>:root{--g-node:var(--secondary);--g-node-active:var(--primary);--g-node-inactive:var(--visited);--g-link:var(--outlinegray);--g-link-active:#5a7282}</style><script src=https://adambacso.github.io/hive/js/graph.abd4bc2af3869a96524d7d23b76152c7.js></script></div></div><div id=contact_buttons><footer><p>Made by Jacky Zhao using <a href=https://github.com/jackyzha0/quartz>Quartz</a>, © 2022</p><ul><li><a href=https://adambacso.github.io/hive/>Home</a></li><li><a href=https://twitter.com/_jzhao>Twitter</a></li><li><a href=https://github.com/jackyzha0>GitHub</a></li></ul></footer></div></div></body></html>